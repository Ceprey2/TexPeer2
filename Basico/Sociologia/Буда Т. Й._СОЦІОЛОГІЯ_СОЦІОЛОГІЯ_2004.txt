http://dspace.tneu.edu.ua/bitstream/316497/563/1/book.PDF
Буда Т. Й. СОЦІОЛОГІЯ

РОЗДІЛ І. ПРОГРАМА КУРСУ
Тема 1. Соціологія як наука про суспільство.
Загальне поняття соціології, її об'єкт, предмет. Структура соціологічної
науки. Методологічні основи соціології, плюралізм позицій. Соціологія у
системі суспільних та гуманітарних наук. Теоретична та прикладна
соціологія. Функції соціології, її завдання у вирішенні проблем
реформування суспільства. Галузеві соціології, предмет їх вивчення.
Категорії соціології. Співвідношення понять «соціальне» і «суспільне».
Поняття «соціальні зв'язки», «соціальні спільності», «соціальні явища»,
«соціальні процеси», «соціальні відносини».
Тема 2. Історія становлення та розвитку соціології в країнах
Західної Європи США та України.
Передісторія соціологічної науки. Погляди давніх філософів на
соціологічні проблеми. Особливості розвитку суспільних наук у се-
редньовіччі. Передумови та причини появи соціології як самостійної
науки.
Особливості розвитку соціологічної науки на початковому етапі.
Позитивізм Конта, його соціологічна суть і спрямування. Ідеї соціальної
фізики. Соціальна статика і соціальна динаміка. Основний метод
соціологічного дослідження за О. Контом.
Соціологічна теорія Г. Спенсера: основні положення, методологія.
Органічна, расово-антропологічна, географічна школа, теорія __ б0_ё_)_соціал-
дарвінізму, їх основні положення, недоліки та надбання.
Наукові погляди К. Маркса, їх вплив на розвиток соціологічної думки.
Сприяння Ф. Тьоніса, Г. Зіммеля самовизначенню та інституціалізації
соціології. Новий соціологічний підхід до розуміння суспільства Е.
Дюркгейма, суть його «соціологізму» та запропонованого ним
соціологічного методу. Поняття анемії. Розуміюча соціологія М. Вебера. В.
Паретто, Д. Мід, їх теорії соціальної взаємодії. Емпірична соціологія як
основний напрямок сучасної соціології. Класичний твір У. Томаса і Ф.
Знанецького «Польський селянин в Європі та Америці». Зміст
індустріальної соціології, її теоретико-методо-логічні основи.
Соціологічні теорії наукового менеджменту Ф. Тейлора, Г. Форда, Г.
Емерсена. Авторські експерименти Е. Мейо. Наукові розробки Херцберга,
Макгрегора, Д. Карнегі, А. Файоля, Ф. Джільберта та ін.
Структурний функціоналізм Т. Парсонса і Р. Мертона. «Теорія
конфлікту», її прихильники. Ідеї «критичної теорії» у формуванні
соціології особистості й культури.
Витоки української протосоціології. Пам'ятки усної, писемної творчості
й спроби пояснити суть соціального. Вплив українського козацтва як
соціального феномена на розвиток протосоціології.
Місце творів І. Вишенського у розвитку протосоціології. Соціально-
політичні концепції Києво-Могилянської академії. Вплив творчості Г.
Сковороди на становлення української протосоціології.
Внесок у розвиток пізнання соціального представниками Кирило-
Мефодіївського товариства.
Дослідження Женевського гуртка українських учених як початок
самостійного соціологічного вчення науки. Вплив західних соціологів на
його становлення. С. Подолинський, М. Драгоманов і Ф. Вовк, їх
соціологічні погляди.
Неопозитивізм в українській соціології, вплив на його розвиток творчого
доробку російсько-американського соціолога П. Сорокіна.
Погляди видатного українського соціолога І. Ковалевського__________, його
соціологічна система.
І. Франко, роль його творчості у становленні національної свідомості
українського народу.
Внесок М. Грушевського у подальший розвиток української соціології.
Методологічні розробки у соціології Б. Кістяківського. «Теорія зв'язків»
С. Дністрянського.
М. Туган-Барановський про місце соціології в системі суспільних наук,
значення господарської діяльності у суспільному житті, класову боротьбу.
Чинники, що стримували розвиток української соціології у після-
революційний період.
Дослідження Всеукраїнського інституту праці, їх вплив на розвиток
соціології. Концепція «трьох категорій властивостей функціонера» Ф.
Дунаєвського.
Основні напрями та проблеми розвитку новітньої української соціології.
Витоки української протосоціології. Пам’ятки усної, писемної творчості
й спорби пояснити суть соціального. Вплив українського козацтва як
соціального феномена на розвиток протосоціології.
Місце творів І.Вишенського у розвитку протосоціології. Соціально-
політичні концепції Києво-Могилянської академії. Вплив творчості Г.
Сковороди на становлення української протосоціології.
Внесок у розвиток пізнання соціального представниками Кирило-
Мефодіївського товариства.
Дослідження Женевського гуртка українських вчених як початок
самостійного соціологічного вчення науки. Вплив західних соціологів на
його становлення. С. Подолинський, М. Драгоманов і Ф. Вовк, їх
соціологічні погляди.
Неопозитивізм в українській соціології, вплив на його розвиток творчого
доробку російсько-американського соціолога П. Сорокіна.
Погляди видатного українського соціолога І. Ковалевського, його
соціологічна система.
І. Франко, роль його творчості у становленні національної свідомості
українського народу.
Внесок М. Грушевського у подальший розвиток української соціології.
Методологічні розробки у соціології Б. Кістяковського. „Теорія зв’язків”
С. Дністровського.
М. Туган-Барановський про місце соціології в системі суспільних наук,
значення господарської діяльності у суспільному житті, класову боротьбу.
Тема 3. Організація соціологічних досліджень, методи
збирання та аналізу соціологічної інформації
Соціологічні установи, їх призначення й завдання. Українська
Соціологічна Асоціація (УСА), її склад і напрямки роботи. Український
науково-дослідний Інститут соціології, його функції. Соціологічні часописи.
Служба соціального розвитку підприємства: установи, структура і
функції. Проблеми в роботі служб соціального розвитку. Вимоги, яким має
відповідати соціолог як фахівець. Напрямки взаємодії служби соціального
розвитку з іншими структурними підрозділами.
Поняття про соціологічне дослідження, його різновиди. Основні етапи й
процедури соціологічного дослідження. Програма як виклад та
обґрунтування методологічних, методичних і процедурних основ
дослідження.
Методологічний розділ програми. Формування проблеми, визначення
мети дослідження. Постановка завдань як процес розгортання й
конкретизації мети дослідження. Визначення предмета й об'єкта
дослідження. Логічний аналіз основних теоретичних понять. Інтерпретація
та операціоналізація, їх призначення.
Формулювання гіпотез у соціологічному дослідженні. Види гіпотез, їх
роль і значення.
Загальна характеристика і класифікація методів збирання первинної
соціологічної інформації. Аналіз документів як джерело інформації, його
місце серед інших методів збирання інформації. Поняття документів у
соціології. Види документів, їх класифікація. Основні правила вибору
документних джерел. Співвідношення якісного і кількісного аналізу
документів.
Методи аналізу документів. Якісний аналіз: особливості й порядок
проведення. Кількісний аналіз: одиниці аналізу й одиниці рахунку.
Спостереження у соціології, його загальна характеристика і місце серед
інших методів збирання первинної соціологічної інформації. Види
спостереження, їх переваги і недоліки. Особливості використання різних
видів спостереження. Визначення предмета, об'єкта, ситуації, ознак та
одиниць спостереження.
Соціальний експеримент, його призначення. Різновиди соціального
експерименту. Соціологічний експеримент, його спрямування та етапи
проведення. Місце дослідника у соціологічному експерименті.
Опитування як метод збирання соціологічної інформації, його місце
серед інших методів. Різновиди опитування, їх переваги, недоліки, цільове
призначення. Основні правила побудови питальника. Види й функції
питань.
Особливості анкетування. Анкета, її структура. Вимоги до анкети й
анкетера.
Специфіка інтерв'ю, його організація. Вимоги до інтерв’юерів.
Реєстрація результатів інтерв'ю. Способи підвищення надійності
соціологічних даних. Оцінка надійності результатів опитування.
Експертна оцінка як різновид опитування. Основні напрями ви-
користання експертної оцінки. Вимоги до експертів. Способи підбору
експертів. Види експертних оцінок, етапи їх здійснення.
Професійна атестація як різновид соціальної експертизи. Функції
професійної атестації. Засоби підвищення якості експертної оцінки.
Використання в соціології психологічних методів. Сутність і призначення
тесту. Вимоги до тесту. Класифікація тестів.
Місце соціометрії у соціологічному дослідженні. Різновиди
соціометричних критеріїв. Соціокарта, соціоматриця, соціограма, їх при-
значення. Кількісна інтерпретація соціометричних даних. Способи обробки
первинної соціологічної інформації. Необхідність кількісного виміру.
Інструмент виміру. Шкали, їх види та призначення. Індикатори, індекси, їх
призначення. Способи соціологічного аналізу.
Тема 4. Суспільство як соціальна система, його соціальна структура.
Соціологічні уявлення Про суспільство. Закони розвитку суспільства.
Суспільство як система. Структурні елементи суспільної системи. Соціальні
підсистеми, їх елементи і взаємодія.
Соціальна структура як предмет соціологічної теорії. Типи соціальної
структури.
Статусно-рольова структура суспільства і груп. Види приватних
соціальних структур (етно-демографічна, соціально-територіальна,
організаційно-управлінська, професійно-посадова, соціально-трудова,
сімейно-побутова, політична). Соціальна стратифікація, її типи (соціальна,
політична, економічна, професійна). Механізми стратифікації. Сучасні
тенденції соціальної стратифікації та соціальної нерівності.
Поняття соціальної спільності, соціальної організації, соціального
інституту, їх типи, функції.
Соціальні групи та їх типи. Етнічні спільності як найдавніші форми
соціальних груп. Основні функції сучасної сім'ї. Типові норми традиційної і
сучасної сім'ї.
Касти, класи, соціальні стани і верстви. Соціальна нерівність. Соціальні
еліти. Натовпи, маси, публіка. Проблема соціального партнерства. Соціальні
зв'язки, відносини, процеси. Класифікація процесів. Сучасні соціологічні
концепції, теорія конфліктів, структурний функціоналізм.
Тема 5. Особистість у системі соціальних зв'язків
Людина і суспільство. Соціальна природа людини. Сутність поняття
«особистість». Структурні елементи особистості: фізіолого-біологічний,
психологічний та соціологічний. Особистість, індивідуальність та індивід.
Типи особистості. Соціальна складова особистості (цінності, ціннісні
орієнтації, потреби, інтереси, норми поведінки та спілкування,
настановлення, мотиви діяльності). Рівні інтеграції індивіда в суспільство:
соціально-економічний, функціональний, нормативний і міжособистісний.
Соціалізація: сутність поняття, механізми. Фази соціалізації: соціальна
адаптація та інтеріоризація. Первинна і вторинна соціалізація. Конкретно-
історичний характер соціалізації. Агенти та інститути соціалізації. Чинники
соціалізації. Виховання як складова соціалізації. Теорії соціалізації.
Соціальна активність як особлива якісна характеристика особистості. Особа
і група. Самосвідомість соціальний статус, система соціальних ролей.
Людина у системі суспільних відносин , проблеми їх раціональної
організації. Панування і підкорення, консенсус і конфлікт.
Типи поведінки. Трудова поведінка, чинники її визначення. Механізм
соціальних та міжіндивідуальних взаємовідносин.
Потреби, їх роль у життєдіяльності людини. Види потреб. Інтереси, їх
види. Цінності, ціннісна орієнтація, її роль у поведінці людини.
Соціальні норми як регулятори взаємовідносин людей. Трудові норми.
Представлення трудових норм на формальному і неформальному рівні.
Функції норм.
Мотивація як чинник саморегуляції трудової поведінки. Види мотивації.
Функціональна спрямованість мотивів. Роль стимулів у формуванні
мотивації.
Суть соціальних відхилень у поведінці, їх причини. Типологізація
соціальних відхилень, соціальні відхилення як об'єкт міждисциплінарного
вивчення.
Діагностика, шляхи й засоби ліквідації соціальних відхилень у сучасному
суспільстві.
Соціологічна природа конфлікту. Класифікація і структура конфлікту.
Характер і причини виникнення конфліктів. Діагностика й попередження,
шляхи і способи подолання конфліктів. Соціологічні методи вивчення
конфліктів.
Тема 6. Соціологія культури
Культура: сутність поняття. Основні елементи культури (цінності, норми,
санкції), їх різновиди, фактори формування, взаємозв'язок. Соціальний
контроль. Культура як механізм регулювання поведінки. Особливості
культури. Культурні універсалії. Культура як спосіб життя. Субкультура.
Сутність і функції економічної культури, роль у формуванні соціально-
економічних відносин, її особливості. Особистий та інституціональний
аспекти економічної культури. Місце економічної культури у соціальному
механізмі розвитку економіки. Інтегральні характеристики — показники
якості економічної культури. Методи конкретного соціологічного вивчення
економічної культури.
Тема 7. Соціологія політики
Соціально-політична сфера суспільства, система політичних відносин.
Предмет соціології політики. Політика. Політичні інститути. Політична
культура. Мотиви соціально-політичної поведінки. Держава. Влада.
Демократія, демократичні інститути. Соціальні конфлікти. Теорія
соціальних катастроф. Соціально-політична криза. Політична структура
суспільства. Феномен бюрократії.
Поняття громадської думки, її відмінність від оціночного судження,
настрою. Об'єкт, суб'єкт, функції громадської думки. Громадська думка як
чинник управління керування суспільством. Формування і функціонування
громадської думки. Специфіка соціологічного аналізу громадської думки.
Методи вивчення громадської думки.
Соціологічні дослідження громадської думки різних соціальних груп.
Тема 8. Економічна соціологія
Економічна і соціальна сфери суспільства. Розвиток економіки як
самоорганізуючого й підлеглого управлінню процесу. Об'єкт і завдання,
система категорій та методів економічної соціології. Соціальний механізм
регулювання економіки, його соціологічна сутність. Функції соціального
механізму регулювання економіки. Завдання соціології у регулюванні
процесу розвитку економіки. Методи управління економікою та її
суб'єктами. Розвиток уявлень про суб'єкти економічного життя. Ринок як
регулятор економіки, його суспільна природа. Соціологічні аспекти
ринкового регулювання. Етапи розвитку ринкових відносин.
Взаємовідносини державного й ринкового регулювання в економіці.
Людський чинник як суб'єкт економічного життя. Піднесення його ролі в
ринкових умовах.
Особливості управління економічною поведінкою людей в умовах ринку.
Зміна соціальних якостей населення та нові вимоги до управління
економічною поведінкою. Способи управління економічною поведінкою.
Тема 9. Соціологія праці й управління
Соціологічна сутність праці. Праця як базовий соціальний процес, її
функції. Характер і зміст праці. Види праці. Ставлення до праці, чинники
його формування і показники оцінки. Задоволеність працею. Відчуження
праці, шляхи його подолання.
Соціальне управління у трудовій сфері, його функції. Складові системи
соціального управління. Методи соціального управління. Самоуправління,
його функції.
Соціальні технології в системі управління трудовими процесами, засади
їх застосування. Інструментальні поняття «процедура», «операція». Модель
соціальної технології.
Керівництво як складова соціального управління. Соціологічна сутність
керівництва.
Прямі й зворотні зв'язки. Форми зворотних зв'язків. Методи і стиль
керівництва. Бюрократія і демократія. Риси керівника-підприємця.
Функції керівника в управлінні виконанням службових обов'язків. Роль
керівника, його авторитет і лідерство в управлінні взаєминами.
Тема 10. Соціологія релігії
Релігія як соціальне явище. Види релігій, їх еволюція. Особливості
соціологічного вивчення релігії. Місце соціології в системі наук про релігію.
Однобокість тлумачення релігій в радянські часи.
Релігія як соціальний інститут. Функції інституту релігії. Поняття
«секуляризація». Релігійна ситуація в Украйні. Політика в сфері релігії.
Тема 11. Соціологія сім'ї та молоді
Соціальна сутність сім'ї та шлюбу. Класифікація сімейно-шлюбних
відносин. Проблеми розвитку сучасної сім'ї. Майбутнє сім'ї. Сутність,
предмет, об'єкт, функції соціології молоді. Основні поняття соціології
молоді. Молодіжна проблематика у вітчизняній соціології.
Тема 12. Соціологія конфлікту
Конфлікт як складний соціальний феномен. Зміст та структура конфліктів.
Основні функції конфлікту. Історія розробки проблеми конфлікту. Розробка
теорії конфлікту в XX столітті.
Динаміка соціальних конфліктів. Основні стадії конфлікту (стадія, що
передує конфлікту, конфліктна стадія, стадія вирішення конфлікту, після
конфліктна стадія).
Типи й види конфлікту. Природа соціальних конфліктів у сучасному
українському суспільстві
ІІ РОЗДІЛ. КОНСПЕКТ ЛЕКЦІЙ.
Тема 1. Соціологія як самостійна наука про суспільство
Об'єкт та предмет соціології як науки
Етимологічне слово "соціологія" походить від таких складових: лат.
зосіетаз - суспільство, зосіиз - товариш, компаньйон та грец. льогоз - слово,
наука, вчення. Соціологія відноситься до групи наймолодших наук, її вік ще
не досяг навіть двохсот років. Вона виникла у середині XIX століття. Одним
із фундаторів соціології як науки вважають французького філософа,
родоначальника позитивізму Огюста Конта -людину, яка дала ім'я новій
науці. Загальноприйнятою є думка, що О. Конт-батько соціології, а К. Сен-
Сімон - хрещений батько, матінка - Велика французька революція.
Кожна наука має свій об'єкт та предмет дослідження. Об'єкт будь-якої
науки - це емпірично (у досвіді) дана об'єктивна реальність, на яку
спрямовується увага науковця, дослідника та керований ним процес
дослідження. Об'єкт науки може бути однаковим для багатьох наук. Якщо
говорити про соціологію, то вже етимологія цього слова дозволяє
припустити, що об'єктом соціології виступає соціальна реальність або
суспільство. У той же час суспільство є об'єктом для дослідження інших
наук, а саме: філософії, культурології, психології, економіки, політології
тощо. Разом з тим, ці науки, маючи спільний об'єкт для дослідження, суттєво
розрізняються за предметом дослідження.
Предмет науки - це окремі специфічні сторони, властивості, відношення
об’єкта.
Що ж виступає предметом соціології? Незважаючи на те, що дана
проблема не є новою для наукового співтовариства, єдиної точки зору, на
жаль, не існує. Тому дискусії з цього приводу тривають до цього часу.
Так, деякі автори для більш точного визначення предмета соціології
застосовують ряд важливих ключових понять. Наприклад, Т. Заславська
виокремлює категорію "соціальна спільність» як основоположне поняття, за
яким визначає соціологію як "науку про закономірності функціонування,
розвитку та взаємодії спільнот різного рівня".
Інші вчені наголошують на категоріях "соціальний зв'язок", "соціальні
відносини", а соціологію визначають як "науку про закони суспільного
зв'язку" (наприклад, М. Шаповал).
Провідний американський соціолог Н. Смелзер, оперуючи категорією
"соціальна група", визначає соціологію "як своєрідний спосіб вивчення
людей з точки зору їх об'єднання у групи".
Сучасний американський соціолог Е. Гідденс, наголошуючи на понятті
"соціальний інститут", тлумачить соціологію як "науку про соціальні
інститути індустріального суспільства". Йому ж належить визначення
предмета соціології як науки, що "вивчає людське соціальне життя, життя
соціальних груп та суспільств".
Слід зауважити, що предмет науки не може бути раз і назавжди даним,
стабільним, незмінним, сталим. Він об'єктивно має знаходитися в русі, бути
плинним, як і весь процес пізнання.
Рухливість, динамічність предмета соціології зумовлена як прогресом
власне науки, так і потребами і розвитком самого суспільства.
Найбільш повним визначенням предмета соціології є визначення
відомого російського соціолога В. Ядова: "Соціологія - це наука про
становлення, розвиток, зміни та перетворення, про функціонування
соціальних спільностей і форм їх самоорганізації: соціальних систем,
соціальних структур та інститутів. Це наука про соціальні зміни, що
викликаються активністю соціального суб'єкта; наука про соціальні
відносини як механізми взаємозв'язку та взаємодії між багатоманітними
соціальними спільностями; наука про закономірності соціальних дій і
масової поведінки".
Закони та категорії соціології
Маючи об'єктом вивчення суспільство, соціологія виявляє у зв'язках,
відносинах між людьми багато чого загально необхідного, незмінного,
стійкого, повторювального. Такі зв'язки та відносини, що мають переважно
причинно-наслідковий характер, дістали назву закономірних, а в науці
позначаються поняттям "соціальний закон".
Соціальні закони - це вираження істотних, необхідних, систематично
відновлюваних відносин як у середині соціальних явищ та процесів, так і між
ними. На думку вчених, соціальні закони слід розглядати як об'єктивні
правила, основу яких утворюють інтереси, мотиви, прагнення людей до
задоволення власних потреб у поліпшенні умов існування, у безпеці, у
визнанні з боку оточення, у самовираженні та самопізнанні.
На відміну від законів природи, які діють із силою природних стихій,
особливість соціальних законів полягає в тому, що вони виявляються у
свідомій діяльності людей, не втрачаючи при цьому об'єктивності. Тому
вчені доходять висновку, що в дійсності соціальні закони не є раз і назавжди
даними, абсолютно незмінними; вони схоплюють, фіксують певні тенденції
вірогідного зв'язку. Найчастіше соціальні законі розглядають як закони-
тенденції. Отже, соціальний закон слід тлумачити як фундаментальне
поняття соціології, як важливий методологічний орієнтир у людському
пізнанні над органічного світу.
У науці існують різні підходи до структури соціальних законів. Так, ще
О.Конт виділяв дві групи законів: закони соціальної статики, що
відтворюють функціонування соціальної системи і окремих складових
елементів та закони соціальної динаміки, які пояснюють соціальний розвиток
та соціальні зміни.
Відома також структура соціальних законів за ступенем їхньої дії:
* загальні, що діють протягом усієї історії, їх ще називають загально
соціологічні;
* специфічні, що діють на певних історичних етапах розвитку
суспільства, або у певних типах суспільств.
Найбільш розповсюдженою у сучасній соціології є точка зору, згідно з
якою виокремлюють п'ять груп законів:
* закони, що констатують співіснування соціальних явищ (наприклад,
якщо має місце ринкова економіка, то наявна соціальна диференціація);
* закони, що встановлюють тенденції вірогідного зв'язку (наприклад,
впровадження інформаційних технологій вимагає структурної перебудови
економіки);
* закони функціональні, що встановлюють зв'язки між основними
елементами соціального об'єкта (наприклад, демократичний політичний
режим зумовлює політичний, економічний плюралізм);
* закони, що стверджують можливість або вірогідність зв'язків між
соціальними явищами (наприклад, рівень злочинності і суспільстві є змінним
і коливається разом з економічними циклами).
* закони, що фіксують причинний зв’язок між соціальними явищами
( наприклад високо економічне суспільство спричинює тенденцію
зростання злочинності всередині).
Пізнання соціальних законів призводить до прогнозованості розвитку
суспільства, значно посилює роль та значення передбачення у соціології.
Будь-яка наука - це мислення у поняттях, понятійне мислення. Поняття
(категорії) соціології— це форми мислення, які відображають найбільш
суттєві властивості, сторони, відношення предметів, явищ і мають вираження
у мовній формі. Саме за допомогою основних категорій ми можемо розкрити
предмет науки, який фактично є понятійною (концептуальною) схемою
соціальної реальності, відтвореною на теоретичному рівні.
Виділяють декілька основоположних категорій соціології. Виходячи з
предмета даної науки, чільне місце у низці категорій належить поняттю
«соціальне». Основні значення його такі: відтворення сутності суспільного
життя як такого; позначення «речовини», що виникає як результат
спілкування людей один з одним, взаємодії груп, інститутів тощо;
віддзеркалення відносин рівності або нерівності індивідів та груп у
суспільному житті; фіксація особливого аспекту всіх суспільних відносин,
які кваліфікуються як соціально-економічні, соціально-політичні, соціально-
культурні тощо.
Серед інших базових категорій виокремлюють наступні:
* соціальна дія - найпростіша одиниця соціальної діяльності людей, яка
пояснює дії індивіда, що орієнтовані на інших людей (соціальні дії завжди
взаємні, а не однобічні);
* соціальна взаємодія - поведінка індивіда або групи, яка виражає
характер та зміст відносин між людьми або групами, що розрізняються
соціальним статусом та роллю;
* соціальні відносини - певна стійка система зв'язків між індивідами, яка
склалася у процесі їхньої взаємодії;
* соціальна система - структурний елемент соціальної реальності, певне
утворення, основними елементами якого є люди, їхні зв'язки та взаємодії, які
утворюють одне ціле;
* соціальна спільність - відносно стійка сукупність людей, що являє
собою певну форму людського співжиття.
Поряд з цими категоріями у соціології широковживаними є такі категорії,
які обслуговують інші суспільні науки: статус, роль, норма, соціалізація,
девіація тощо.
Функції соціології
Функції соціології (від лат. їипсііо - виконання, здійснення) - це роль та
значення даної науки, її зовнішній вплив на систему відносин, що склалася у
суспільстві.
Саме специфіка соціального знання визначає та обумовлює роль і
значення даної науки у суспільстві.
Соціологія, як і будь-яка наука, є мисленням у поняттях і відрізняється
від буденної свідомості логічністю, системністю, обґрунтованістю,
доведеністю положень, знанням причин та наслідків. Але разом з тим саме
соціологія має найтісніший зв'язок з буденною свідомістю, знанням,
заснованим на "здоровому глузді". Наприклад, наркоманія, як форма
девіантної поведінки молоді, перш ніж стати предметом вивчення науки
соціології, має місце у реальному житті певної групи людей, і така ж
поведінка належить конкретному носієві.
Ці особливості дали підставу англійському сучасному соціологу 3.
Бауману визначити соціологію як "поширений коментар до досвіду
повсякденного життя людей".
Оскільки соціологія вивчає життя людей у взаємодії, то її поле
застосування надзвичайно широке, починаючи від суто особистісних
проблем і закінчуючи глобальними, що стосуються усього людства.
Саме тому кожна людина, яка живе у суспільстві, має виховувати у собі
соціологічну уяву, соціологічне світосприйняття, соціологічне мислення, під
якими слід розуміти складові духовного світу людини, що дозволяють
вивчати соціальне в індивідуальному, загальне у конкретному, розглядати
власні дії з позиції суспільного контексту, поза звичним перебігом власного
життя.
У 1959 році американський вчений Р. Міллс написав працю
"Соціологічна уява", у якій обґрунтував, що будь-яку подію людського життя
слід розглядати з двох сторін: особистісної і суспільної. Розвиваючи цю ідею,
Е. Гідденс виклад підручника з соціології розпочинає з аналізу поведінкового
акту людини - пиття кави. З одного боку, - це особистісна дія індивіда, з
іншого ж, -суспільна. Адже пиття кави - не просто задоволення потреби у
тамуванні спраги, а певна символічна дія, нагода для спілкування.
Випиваючи каву, людина несвідомо залучається до суспільних та
економічних відносин, оскільки виробництво, транспортування і розподіл
кави вимагають здійснення ділових операцій, укладання контрактів між
виробниками , продавцями і споживачами кави. Історично кава не була
природною складовою дієти західного світу, але стала нею у XIX столітті.
Окрім цього, кава, містячи кофеїн, розглядається як слабкий наркотик. Але
тих, хто надміру вживає каву, у західній культурі не вважають за наркоманів.
У той же час, у деяких країнах терпимо ставляться до маріхуани, а вживання
кави, алкоголю не схвалюють. Отже, за допомогою соціологічного мислення
можна дати відповідь на питання, що виникають в реальному житті людей.
Як зауважує Н. Смелзер, соціологія намагається зрозуміти, "чому люди
поводяться певним чином, чому вони утворюють групи, відправляються на
війну, поклоняються чомусь, одружуються, голосують" тощо. Володіння
розвинутим соціологічним мисленням необхідна передумова вивчення
людини у її суспільних взаємодіях.
Як і кожна наука, соціологія має функції, які випливають з її предмета.
Найважливіші з них наступні:
• описова функція (дескриптивна), суть якої полягає у дослідженні
соціальної реальності, результатом чого є узагальнено типова картина
останньої. Соціологія спроможна "сфотографувати" об'єктивну діяльність
і подати її об'єктивний "портрет";
• пізнавальна (гносеологічна) функція, яка полягає у відтворенні соціальної
реальності, її усвідомленні, поясненні, накопиченні знань про соціальні
процеси, що поступово призводять до можливості свідомого керування
соціальними перетвореннями та соціальними змінами;
• прогностична функція, яка полягає у можливості (на підставі вивчення
соціальної дійсності) виробляти наукові прогнози щодо майбутнього.
Саме тому інколи дану функцію називають футурологічною. Соціологія
як наука створює і узагальнює уявлення про моделі бажаного стану
суспільства або окремих його структурних елементів у майбутньому, дає
зважену, науково вивірену оцінку перспектив розвитку майбутнього стану
прогнозованого явища;
• соціально-технологічна функція, яка зумовлює створення соціальних
технологій, на основі яких може відбутися удосконалення суспільства,
окремих його частин. Соціальні технології розглядаються як система
засобів, необхідних для вирішення конкретних практичних завдань
розвитку суспільства. У межах соціології виробляється комплекс методів,
способів, організаційних заходів по впровадженню ефективних
соціальних технологій у життя;
• соціально-управлінська функція, яка обумовлює теоретико-
методологічну розробку та прийняття управлінського рішення. Значення
даної функції особливо зростає в умовах сьогодення, коли значно
посилюється потреба у цілеспрямованому впливові на соціальні процеси,
зростає вага та цінність управлінських рішень на мікро і макрорівнях
соціуму.
Діючи в органічній єдності, ці функції відтворюють інші, які реально
відображають певні аспекти основних функцій. В тих чи інших ситуаціях
вони можуть набувати статусу самостійних, але ця самостійність має досить
відносний характер.
Такими похідними функціями можуть бути:
•• світоглядна;
•• просвітницька;
•• евристична;
•• прагматична або життєво-орієнтаційна.
Місце соціології у системі суспільних наук
Особливості предмета соціології та її функції визначають місце даної
науки у системі суспільних дисциплін. Органічно вписуючись
У системі наукового знання соціологія вже з моменту свого народження
посіла чільне місце серед загалу інших наук.
Фундатор соціології О.Конт вибудував, як відомо, класифікацію наук,
починаючи від найпростішої (математики) і закінчуючи найскладнішою
(соціологією). Маловідомий сучасному українцеві перший доктор соціології
в Україні М.Шаповал (1882-1932 рр.) зауважував: "Після того, як значна
більшість людей навчиться розуміти природу суспільної організації, коли
суспільне життя стане предметом пильного вивчення, соціологія стане
справою не окремих піонерів, а першою наукою, яку мусить пізнати
людина".
Серед найголовніших особливостей соціології як науки слід виокремити
наступні:
• соціологія є генералізуючою наукою, яка вивчає типові, родові,
повторювальні у часі і просторі процеси на відміну від індивідуалізуючи
наук, предметом яких є унікальні, неповторні у просторі і часі, явища. На
цю відмінність соціології перший вказав американський вчений
російського походження П.Сорокін. Візьмемо для прикладу два соціальні
явища: Французька буржуазна революція та Велика Вітчизняна війна.
Якщо історія - індивідуалізуюча наука - у вивченні даних явищ буде
робити наголос на унікальному, неповторному, оригінальному, що
зумовлюється специфічністю та індивідуальністю даних явищ (Велика
Вітчизняна, французька буржуазна), то соціологія - генералізуюча наука -
зосереджуватиме увагу на соціально типовому, повторювальному,
подібному у явищах, що взято за приклад (революція, війна);
• якщо конкретні науки вивчають одну спеціальну сферу суспільства
(наприклад, економіка - економічну сферу, юриспруденція - правову,
політологія - політичну), то соціологія вивчає цілісні суспільні структури,
а також те спільне, що притаманне кожній сфері життя суспільства, але не
є предметом їх спеціального вивчення. Саме тому часто зустрічаємо такі
словосполучення: соціально-економічні, соціально-політичні, соціально-
правові, соціально-культурні явища, процеси, феномени тощо;
• соціологія вивчає зв'язки між різними сферами життя суспільства.
Наприклад, економічні цикли - це предметна сфера економіки, а
правопорушення та злочини - це сфера вивчення права. Для соціології
важливим буде встановити співвідношення, що фактично виходять за
межі згадуваних дисциплін. Так, соціологію буде цікавити те, як саме
змінюється динаміка правопорушень, злочинів відповідно до циклів
економічного розвитку;
• соціологія слугує методологією для інших гуманітарних І дисциплін. У її
межах розробляється та удосконалюється методологія та методика
конкретних соціологічних досліджень. Результати проведених досліджень
мають широке використання в усіх суспільних дисциплінах;
• подальший розвиток соціології та інших суспільних наук, починаючи з 30-
х років XX століття, обумовлює виникнення та розширення нових галузей
знань: біосоціології, соціопсихології, соціоніки, соціолінгвістики,
соціальної екології тощо.
Система суспільних наук являє собою систему передусім тому, що всі її
структурні елементи, маючи конкретний предмет дослідження, пов'язані між
собою.
Сукупність наук, що вивчають один і той же об'єкт та поєдних між собою
логічними зв'язками, спільними законами, категоріями та методами,
називається міждисциплінарною матрицею.
До міждисциплінарної матриці соціологічного знання належать такі
науки як філософія, історія, економіка, психологія, антропологія та інші.
Але специфіка соціології в тому, що саме соціологічне знання внутрішньо
теж глибоко диференційоване і являє собою функціонально пов'язану
систему.
Сукупність галузевих напрямків соціології, її окремих сфер та підсистем
називається внутрішньо дисциплінарною матрицею. До неї належать:
соціологія міста, соціологія культури, соціологія релігії, соціологія праці,
соціологія сім'ї, етносоціологія та багато інших.
Структура соціологічного знання
Сучасна соціологія - це складно структурована галузь наукового знання.
Є різні підходи до розуміння структури соціології. Найбільш відомим є
підхід до розуміння структури соціології, започаткований Р.Мертоном -
сучасним американським соціологом. За його концепцією, соціологія має
трирівневу структуру.
Перший рівень - загальна соціологія або теоретична соціологія , або
загальна соціологічна теорія. Вона подає абстрактно-узагальнений аналіз
суспільства як такого, досліджує соціально-повні процеси, виявляє загальні
закони функціонування суспільства, його окремих частин, визначає
концептуальні засади соціології, в межах загальної соціології формулюються
та обґрунтовуються концепції соціальної дії, соціальної взаємодії,
соціального обміну, структурного функціоналізму, конфліктології тощо.
Другий рівень - соціологія конкретного суспільства, яка описується двома
відносно самостійними теоретичними підсистемами:
• спеціальними соціологічними теоріями, що вивчають соціальні зв'язки
між суспільством уцілому і даною сферою спільного життя, тобто, власне
соціальну сферу, а також утворення людьми окремих груп, спільнот
(наприклад, соціологія особистості, гендерна соціологія, соціологія міста,
соціологія соціальних відхилень, соціологія адаптацій, соціологія бідності
тощо);
• галузевими соціологіями, які вивчають соціальні аспекти різних видів
людської діяльності, (наприклад, соціологія бізнесу, соціологія праці,
соціологія освіти, соціологія релігії, соціологія політики тощо).
Спеціальні соціологічні теорії та галузеві соціології мають більш вузьку
зону вжитку порівняно із загальною соціологією, тому їх інколи називають
"малі соціології".
Третій рівень - рівень конкретних соціологічних (емпіричних)
досліджень, які проводяться за допомогою спеціальних процедур та
дослідницьких методик з метою отримання нового знання про соціальну
реальність.
Досить розповсюдженим у сучасній соціології є підхід до структурування
соціологічного знання з точки зору мети та завдань дослідження, згідно з
яким виокремлюють:
• фундаментальну соціологію, яка спрямована на побудову самої теорії,
методології, на подальший розвиток власне науки соціології;
• прикладну соціологію, спрямовану на вирішення практичних завдань, що
стоять перед суспільством, та вироблення практичних рекомендацій щодо
удосконалення функціонування суспільних механізмів.
У складних умовах сьогодення, коли Україна знаходиться у стані
реформування, фундаментальна наука переживає не найкращі свої часи. В
умовах запровадження ринкових відносин здатність до виживання
демонструє переважно прикладна соціологія, причому попит на неї
обмежується, як правило, ринком політичних послуг (зокрема,
електоральних), а також маркетинговими дослідженнями.
Широко відомим є також підхід до структури соціології з точки зору
методів та рівня отриманого знання, згідно з яким виокремлюють:
• теоретичну соціологію, яка спрямована на вивчення сутності суспільства,
закономірностей його функціонування з пріоритетним значенням
класифікації, систематизації, узагальнення, абстрагування тощо;
• емпіричну соціологію, яка має на меті накопичення фактичного матеріалу,
аналіз документів, статистики, спостереження тощо.
З точки зору предмета вивчення розрізняють:
• макросоціологію, яка спрямована на вивчення суспільства як
цілісного організму або окремих його складових (увага зосереджена на
дослідженні структурних компонентів суспільства, великих
соціальних груп, світових систем тощо);
• мікросоціологію, яка спрямована на вивчення повсякденного життя
людини у її найближчому оточенні (у центрі уваги міжособистісні
взаємодії людей з акцентом на дослідженні ) особливостей поведінки,
мотивацій, спілкування тощо).
Мікросоціологію ще називають інтерпресивною (пояснюючою), або
гуманістичною соціологією, тому що вона спрямована на вивчення
життєвого світу людини, її поведінки у малих групах.
Тема 2. Історія становлення соціології
Основні етапи її розвитку.
Історію соціології прийнято розподіляти на три великих етапи:
протосоціологічний, академічний та новітній.
Перший етап - протосоціологічний - триває, починаючи з часів
Стародавнього світу до середини XIX століття (фактично до виникнення
соціології як науки). Як вже згадувалося, виникнення соціології не
одномоментний акт, а довготривалий процес накопичення знань про
суспільство, який нараховує тисячі років. Імена - символи, тобто найбільш
знані представники цього етапу: Платон, Арістотель, А.Августін,
Ф.Аквінський, Г. Броцій, Ж.Ж. Руссо, Дж.Локк, Т.Гоббс, І.Кант, В.Ф.Гегель,
Ш.Фур'є, К. Сен-Сімон та інші.
Цими мислителями у широкий обіг введені
ключові поняття, які потім
використовувалися у соціологічній науці.
Серед них -суспільство, соціальна реальність,
природний стан, соціальний рух, соціальний
детермінізм, соціальний закон, прогрес,
регрес, циклічний та маятниковий розвиток
та інші.
До виникнення соціології як науки чітко сформувалися два протилежних
підходи щодо розуміння суспільства. Перший тлумачить суспільство як
природне явище, а до суспільний стан людини розглядає як до людський.
Відповідно держава також розглядається як природний витвір, тому що вона
є різновидом суспільства. Людина першопочатково соціальна за своєю
природою. Класичний представник такого підходу - Арістотель, який
визначав людину як "політичну тварину". Його погляди поділяли римський
філософ Л.А.Сенека, французькі мислителі Ж. Боден і Ш.Л.Монтеск'є.
Другий підхід є протилежним описаному і полягає у витлумаченні
суспільства як штучного утворення, вигаданого, монархами задля блага
народу. Таке розуміння суспільства є характерним для Платона. Серед його
послідовників - прибічники теорії суспільного договору - Дж. Локк, Т.Гоббс,
Ж.Ж.Руссо та ін.
У Новий час, який є найбільш плідним на висунення та формування
різних концепцій, що пояснювали суспільне життя, активно розробляються
теорії природних прав людини (Г.Гроцій), ідея суспільного договору (Дж.
Локк, Т.Гоббс), ідея розподілу влад (Ш. Л.Монтеск'є), ідея громадянського
суспільства (Г.В.Ф.Гегель), ідея "держави права" (І.Кант). "Для європейців, -
зазначав К.Ясперс, - ці століття є найбільш значимими, це фундамент,
найбільше джерело наших поглядів, уявлень".
Початок XIX століття ознаменувався діяльністю представників
утопічного соціалізму - К. Сен-Сімона, Ш.Фур'є та Р.Оуена. У їх теоретичних
працях розроблялося поняття суспільства, аналізувався соціальний рух,
обґрунтовувалася необхідність удосконалення існуючого суспільства.
Вибудувавши у своїй уяві ідеальне суспільство, вони намагалися цей новий
погляд на нього втілити у реальне життя.
У межах протосоціології значно розвивалися ідеї соціального
детермінізму (спричиненості соціальних явищ), ідеї прогресу та регресу
суспільства а також наукового методу.
Другий етап - академічний, який починається із середини XIX століття,
представлений плеядою відомих вчених, таких як О. Конт, Г.Спенсер,
К.Маркс, Е. Дюркгейм та інших. У цей період нова наука набуває своєї назви
соціології. Зусиллями цих мислителів у загальних рисах був окреслений
предмет соціології, сформульовані її закони, пояснені фундаментальні
категорії соціології. Особлива увага вчених зосереджувалася на аналізі
понять соціальний організм, соціальна система, соціальна статика, соціальна
динаміка, позитивна наука, індустріальне суспільство, еволюція, природний
відбір, органіцизм, механічна та органічна солідарність, суспільна гармонія,
аномія, суспільно-економічна формація, базис та надбудова, соціальна
революція, матеріалістичне розуміння історії тощо.
Третій етап - новітній. Він починається з перших десятиліть XX століття
і триває дотепер. Імена-символи цього етапу: М.Вебер, П.Сорокін,
Т.Парсонс, Р.Мертон, Дж.Мід, Р.Парк, Ф.Знанецький, Е.ГІдденс, А. Турен,
Ю. Хабермас, Т. Лукман, Н.Луман та інші.
Саме у цей період стрімко розвиваються немарксистські концепції
суспільного розвитку, зокрема, М. Вебером, П. Сорокіним. М. Вебер, на
відміну від К.Маркса, обґрунтовує думку про зумовленість капіталізму не
суто економічними чинниками, а й культурними, релігійними,
організаційними. Розвиток капіталізму розуміється ученим як такий процес,
що зазнає впливу науки та бюрократії і розуміється як раціоналізація
соціальної дії. П. Сорокіним викладається та детально обґрунтовується
концепція конвергенції - поступового зближення та вироблення схожих рис у
різних способах виробництва - комуністичного та капіталістичного.
На цей період припадає розквіт "малих соціологій" - соціологій
середнього рівня: соціології міста, соціології індустріального суспільства,
соціології культури, соціології політики, соціології конфліктів, соціології
девіацій, соціології адаптацій, соціології інтимності, гендерної соціології та
багатьох інших.
Бурхливого розвитку набуває прикладна соціологія. Удосконалюється
__________методика та техніка конкретних соціологічних досліджень. З'являються і
швидко поширюються ефективні методики здійснення емпіричних
досліджень. Започатковуються ґрунтовні електоральні дослідження.
Соціологія сприяє розвиткові менеджменту та маркетингу, вивчається
громадська думка, досліджуються нові тенденції у міждержавних відносинах
в умовах глобалізму.
Огюст Конт як родоначальник соціології
"Батьком" соціології як науки вважають французького філософа Огюста
Конта (1798-1857 рр.). Його доля склалася так, що за власне життя він не був
визнаний як вчений, а тим більше як фундатор нової науки. Визнання
прийшло вже після його смерті: через двадцять років про О. Конта з'явилося
в американській і європейській пресі біля 900 статей.
Його основні твори: "Курс позитивної філософії", "Позитивістський
катехізис”, "Система позитивної політики", "Заповіт Конта" (вийшов уже
після його смерті).
О. Конт є фундатором позитивізму як особливого методу дослідження
соціальних процесів, що тяжіє не до умоглядного теоретизованого знання, а
до такого знання, яке засноване на спостереженні та експерименті і пов'язане
з використанням математичних методів. Переваги такого знання про
суспільство очевидні і характеризуються точністю, достовірністю,
конструктивністю, об'єктивністю.
О. Конт дав назву соціології як науці, окресливши в основних рисах її
предмет та методи. Цікаво, що спочатку вчений називав нову науку
"соціальною фізикою". Хід його роздумів був такий: якщо фізика вивчає
взаємодії у неживій матерії, то повинна бути окрема наука, яка вивчає
людські взаємодії на рівні суспільства. Сучасна наука не використовує
поняття "соціальна фізика", а поняття "соціологія", автором якого є також О.
Конт, і яке є широко вживаним.
Розуміючи соціологію як комплексну, складну науку, мислитель
вибудовує класифікацію наук, починаючи від найпростішої до
найскладнішої. Ця класифікація в його інтерпретації мала такий вигляд:
математика - астрономія __________- фізика - хімія - фізіологія - соціальна фізика
(соціологія).
Нова наука, за О.Контом, має два розділи - соціальна статика, яка вивчає
анатомію суспільства, його структуру, будову тощо, та соціальна динаміка,
яка вивчає закони руху та розвитку суспільства, його прогрес.
Він сформулював "закон трьох фазисів - стадій" розумового розвитку,
який разом з законом розподілу праці обумовлює соціальний прогрес.
За О.Контом існують три стадії, через які послідовно проходить людська
свідомість: теологічна, коли світ пояснюється дією надприродних сил,
метафізична (абстрактна), коли світ пояснюється за допомогою пізнання
сутності речей, а не релігійними впливами та позитивна (наукова), коли
формується науковий світогляд, основу якого складає позитивне знання.
Також дослідник започаткував теоретичний аналіз індустріального
суспільства, за що його вважають родоначальником індустріальної
соціології. Він аналізував процес індустріалізації, який супроводжувався
впровадженням науки у виробництво, концентрацією робітників, появою
непримиренних протиріч між власниками та найманими працівниками.
Конфлікт між власниками і робітниками він кваліфікував як результат
неефективної організації праці.
О. Конт був противником революційних форм боротьби, надавав
великого значення діяльності інженерів-організаторів виробництва, а також
моралі, вихованню людей
Герберт Спенсер як фундатор еволюціонізму
Еволюціонізм – один з провідних напрямків досліджень суспільних
процесів, роль якого значно зросла у Європі після оприлюднення вчення
Ч.Дарвіна про антропосоціогенез. Ідея суспільного прогресу як поступового
розвитку була базовою у творчості англійського мислителя Герберта
Спенсера (1820-1903рр.), який, на думку вчених, на сім років раніше
Ч.Дарвіна висунув ідею еволюції.
Г.Спенсер залишив по собі великий науковий доробок. Найбільш
значними його творами є: "Основні начала", "Основи біології", "Основи
психології", "Основи соціології", "Основи етики".
Він - визнаний у світі теоретик органіцизму, еволюціонізму як напрямків
у соціології та один із фундаторів структурно-функціонального підходу до
аналізу суспільних явищ.
Як засновник органіцизму, вчений вдався до аналогій між біологічним
організмом і суспільством, підкреслюючи, що суспільство, як і біологічний
організм, з часом кількісно збільшується в об'ємі, ускладнюється його
структура, посилюється залежність його складових частин між собою. Разом
з тим, як і організм людини, суспільство, втрачаючи окремі свої одиниці,
продовжує існувати як цілісність, постійно самовідтворюючись. За таких
умов роль комунікаційної системи відіграє мова, що внутрішньо пов'язує
окремі складові суспільства в єдине ціле і виконує такі ж функції, як і шкіра
у біологічному організмі. Оскільки шлях науки йде в напрямку від відомого
до невідомого, то можна пояснити появу органістичної концепції.
Оскільки, саме у біології на той час було досягнуто значних успіхів, а
суспільство розглядалося тільки як потенційний предмет для вивчення ,
дослідники при поясненні складних суспільних явищ вдавалися до аналогії з
організмом.
Як теоретик еволюціонізму Г.Спенсер відстоює засаду вільного
розвитку суспільства від втручання урядів та реформаторів. В основу своєї
філософії мислитель поклав модні на той час дарвінівські та мальтузіанські
ідеї про природний відбір і боротьбу за існування. За Г.Спенсером, виживати
мають ті, хто є найбільш пристосованим, а суспільство шляхом природного
відбору здатне відкинути нездорових, нерозумних, повільних, нерішучих.
Втручання ж держави, на думку вченого, тільки посилить деструктивні
процеси, сприятиме виживанню непристосованих, що врешті-решт призведе
до занепаду суспільства.
Г.Спенсер - ідеологічний ворог соціалізму, оскільки соціалізм, на його
думку, передбачає невіддільність від рабства "Якщо він (індивід повинен
віддавати всю свою працю суспільству і отримувати із загального прибутку
ту частину, яку суспільство йому призначає, він - раб суспільства", -
стверджує Г.Спенсер. Його політико-ідеологічні погляди можна розцінити як
ліберальні, що відповідало англійській національній традиції
Обстоюючи засаду структурно-функціонального аналізу Г.Спенсер
створив власне вчення про державу. Він розглядав державу як складно
структуроване явище, окремі одиниці якого мають власні функції. У дусі
ліберальних поглядів він вважав, що держава, як соціальна інституція,
повинна слугувати індивідам, а не навпаки.
Предметом дослідження Г.Спенсера стало вивчення таки) соціальних
інститутів, як сім'я, політика, економіка та релігія Досліджуючи окремі
соціальні інститути суспільства, їх функції, ролі у суспільстві, він розуміє
саме суспільство як цілісну структуровану систему, що підпорядкована
об'єктивним законам еволюційного розвитку. Не втратили своєї актуальності
дотепер його міркування та висновки про рівновагу, гармонію, стабільність у
суспільстві, а також зворотні суспільні процеси: розпад суспільства, регрес,
дисгармонія, деструкція тощо.
Соціологічні погляди Карла Маркса
Найвизначнішим опонентом О.Конта був Карл Маркс (1818-1883 рр.).
Разом із своїм однодумцем та соратником Ф.Енгельсом він фактично
здійснив розрив з теоретично спрямованими вченнями про суспільство, що
існували до них, і запропонував людству новий, ліворадикальний проект
перебудови існуючого суспільства. К. Марксом було написано велику
кількість робіт (деякі у співавторстві з Ф. Енгельсом), де у той чи інший
спосіб розроблялася соціологічна проблематика. До них слід віднести:
"Класова боротьба у Німеччині", "Громадянська війна у Франції”, "Критика
Готської програми", "Капітал".
У цих та інших роботах К.Маркс широко використовував емпіричні
соціологічні дослідження. Так, вивчаючи становище мозельських селян у 40-і
роки XIX ст. він звертався до аналізу офіційних документів, листів,
результатів опитувань тощо.
К.Маркс __________не застосовував назви "соціологія", хоч деякі його твори
можуть бути взірцем соціологічного мислення. Це пояснюється, насамперед,
тим, що сам термін, яким позначали назву нової науки, ще міцно не увійшов
у науковий обіг, а також тим, що між К. Марксом та його непримиренним
опонентом О. Контом існували політичні, ідеологічні та міжособистісні
розбіжності.
Критикуючи О. Конта, К. Маркс справедливо підкреслював, що
необхідність емпіричного, достовірного, конкретного знання про суспільство
не повинна принижувати значення теоретичного пізнання.
К. Маркс є автором вчення про матеріалістичне розуміння історії, згідно
з яким суспільне буття (а саме суспільне виробництво) є первинним, а також
таким, що визначає собою суспільну свідомість. Ні ідеї, ні цінності, ні
релігія, а саме економіка є головним рушієм суспільних процесів,
суспільного розвитку та суспільних змін. Для викладу даної концепція ҐК
Маркс розробив спеціальний категоріальний апарат. Він включає у себе
наступні поняття:
• суспільно-економічна формація - певний історичний тип суспільства, що
засновується на відповідному способі виробництва. За К. Марксом, існує
п'ять суспільно-економічних формацій, які послідовно змінюють одна
одну, зумовлюючи прогресивний розвиток людства: первісна (родова),
рабовласницька, феодальна, буржуазна, комуністична;
• спосіб виробництва - історично обумовлений спосіб здобування засобів
для людського існування, який, у свою чергу, складається з двох
складових: виробничих відносин та продуктивних сил;
• виробничі відносини - сукупність об'єктивних відносин, що складаються у
матеріальному виробництві, основу яких утворюють відносини власності -
володіння, розпорядження та використання;
• продуктивні сили - люди як активні суб'єкти процесу виробництва вкупі із
засобами виробництва, за допомогою яких можливий сам процес
виробництва;
• економічний базис - сукупність продуктивних сил та виробничих відносин
даного суспільства;
• надбудова-сукупність політичних, ідеологічних, правових, релігійних,
філософських та інших форм суспільної свідомості, які є відображенням
економічного базису;
• класова боротьба - стан відносин, що складається між різними класами ,
інтереси яких є полярними, непримиренними (антагоністичними). За К.
Марксом, класова боротьба є рушійною силою історичного процесу.
Соціальна революція - корінний, якісний злам усієї системи суспільних
відносин, у результаті якого відбувається соціальний прогрес суспільства
.Революція - це локомотив історії.
Перу К. Маркса належить вчення про комуністичне майбутнє людства,
пов’язане з безкласовим суспільством, з відсутністю експлуатації найманої
праці, де свобода кожного громадянина стане умовою свободи усіх, де
зникне соціальна нерівність та приватна власність, а з часом - і держава як
механізм здійснення влади.
К. Маркс визначив та сформулював такі соціальні закони:
• закон прогресивного руху людства шляхом зміни суспільно-економічних
формацій;
• закон визначальної ролі (первинності) базису і вторинності надбудови;
• закон класів, класової боротьби, диктатури пролетаріату та революції;
• закон відповідності виробничих відносин рівеві та характеру розвитку
продуктивних сил.
У світовій соціології матеріалістичне розуміння історії, викладене К.
Марксом, інколи називають конфліктною парадигмою, яка поряд з його
теорією додаткової вартості зумовила значний вплив на світовий розвиток
XX століття. За даними Інтернет-опитування, що проводилося БІ-Бі-СІ
наприкінці 90-х років, К. Маркс був названий у десятці найвидатніших
людей, котрі суттєво вплинули на розвиток суспільних процесів XX століття.
У довіднику із соціології, складеному американськими вченими під
редакцією Н. Смелзера, ім'я К. Маркса згадується 49 разів і є домінуючим
разом з іменами ще чотирьох видатних мислителів: М. Вебера, Т. Парсонса,
Р. Мертона, Е. Дюркгейма__________.
За деякими даними, більше одного мільярда людей виховані у дусі
марксистського вчення, яке, на жаль, ще за його життя відокремилося від
автора і набуло самостійного значення. З'явилося багато інтерпретацій
марксизму. З цього приводу сам К. Маркс говорив:"... Я знаю лише одне: що
я - не марксист". Отже, його вчення слід розглядати у контексті історії і не
ототожнювати з різними "ізмами" - ленінізмом, сталінізмом тощо.
К. Поппер, відмічаючи позитиви марксизму, говорить про його щирість
у пошуку істини та інтелектуальну чесність. Разом з тим, як справедливо
зауважує К. Поппер, "К. Маркс був лжепророком, оскільки вказував напрям
руху історії, але його пророцтвам не судилося збутися".
Еміль Дюркгейм - фундатор соціології як науки, як професії і як
предмета викладання
Еміль Дюркгейм (1858-1917 рр.) є видатним французьким соціологом,
який стояв у витоків знаменитої соціологічної школи його імені. Основні
твори: "Про розподіл суспільної праці", "Правила соціологічного методу",
"Елементарні форми релігійного життя", "Самогубство" та інші.
Е. Дюркгейм - засновник нового методу для дослідження соціальних
явищ, який отримав назву "соціологізм". Напротивагу натуралізму та
психологізму, що панували у другій половині XIX століття, соціологізм, на
його думку допоможе досягти об'єктивного знання про суспільство саме
соціальним поясненням фактів. Відомий постулат вченого про те, що
"соціальні факти слід розглядати як речі", означає, що суспільні явища
необхідно вивчати так само об'єктивно, як і природні. Соціологія, як і
природничі науки, повинна ґрунтуватися на раціонально-емпіричному
фундаменті. Соціальні факти можуть бути матеріальними (кількісними):
щільність населення, шлюбність, розлученість та нематеріальними: суспільна
думка, надіндивідуальні уявлення, судження.
Саме у дусі "соціологізму" Е.Дюркгейм досліджував таке суспільне
явище, як самогубство. Зосередившись на соціальних чинниках самогубств,
він виводить три типи останніх: а) егоїстичне, зумовлене розривом
соціальних зв'язків між індивідом та групою: б) альтруїстичне, викликане
зворотнім процесом повним "розчиненням" індивіда у колективі; в) аномічне,
спричинене соціальною розрухою, дезорганізацією, хаосом, що панує у
суспільстві.
Наступні чисельні дослідження суїцидальної поведінки іншими
авторами підтвердили правильність висновків Е.Дюркгейма.
Аналізуючи якісно різні суспільства, Е.Дюркгейм створив вчення про
солідарність у суспільстві. Вона буває двох типів: механічна, яка властива до
індустріальному суспільству, та органічна, притаманна індустріальному
суспільству.
Для суспільств з механічною солідарністю характерні такі фактори:
жорстка регламентація, підкорення людини вимогам колективу; мінімальний
рівень розподілу праці; пріоритет колективної власності; одноманітність
почуттів та вірувань; нерозвиненість особистості.
Суспільства з органічною солідарністю побудовані на розвинутому
розподілі праці, що, у свою чергу, спричинює відмінність, а не подібність
людей; ця відмінність ґрунтується на автономності індивіда і його свободі. У
таких суспільствах солідарність народжується об'єктивно, адже люди
потребують взаємодії через обмін, а це, знову ж таки, призводить до
співпраці та кооперації.
Якщо у суспільствах з механічною солідарністю панують норми
кримінального права з репресивними санкціями, то у суспільствах з
органічною солідарністю домінують норми кооперативного права з
реститутивними санкціями. Ця ідея Е.Дюркгейма набула особливої
актуальності у наш час. Так, сучасний американський соціолог Ф.Фукуяма у
своїй новій праці "Довіра" (1996 р.) розглядає економічний прогрес у
розвинутих країнах як певну винагороду суспільству за його внутрішню
гармонію, відсутність же останньої є найважливішим чинником
господарського неуспіху.
Здійснюючи аналіз суспільних процесів, Е.Дюркгейм вводить у
науковий обіг цілу низку нових понять. Серед __________них особливе значення має
поняття аномія - стан у суспільстві, який характеризується відсутністю норм
та правил регуляції поведінки індивідів, наявністю ціннісно-нормативного
вакууму, коли старі норми вже не спрацьовують, а нові ще не народилися.
Такий стан є характерним для перехідних суспільств (у тому числі і для
сучасної України).
Е. Дюркгейм дав глибокий соціально-філософський аналіз моралі та
релігії, пояснення яких запропонував шукати у самому суспільстві; здійснив
також цілісний аналіз інституту сім'ї, висунувши ідею про еволюцію
останньої у майбутньому через поступове відмирання її функцій внаслідок
розвитку самого суспільства.
Будучи професором Сорбони, вчений докладав великих зусиль для
пропаганди науки соціології: читав лекції студентам, які користувалися
успіхом, започаткував видання спеціального соціологічного журналу -
"Соціологічний щорічник". Загальні принципи вивчення суспільства як само
організованої та само врегульованої системи лягли в основу структурного
функціоналізму, до фундаторів якого справедливо відносять Е.Дюркгейма.
Макс Вебер як вчений-енциклопедист та його внесок у соціологію
Макс Вебер (1864-1920 рр.) - енциклопедичний вчений, найбільш знана
фігура в історії соціології, економіці, праві, політології, релігієзнавстві,
культурології, етиці. Дослідники творчості М.Вебера називають його
Талілеєм соціально-наукового пізнання" або "буржуазним Марксом".
Маштабність і глибина наукових досліджень вченого ускладнюють
визначення пріоритету тієї галузі знань в науці, в яку він зробив найбільший
внесок.
Директор дослідницького Національного Центру у Парижі М.Доган
зазначає, що "М.Вебер і К.Маркс - обидва "гібридні" вчені, найбільш
плодовиті генератори концепцій. З ними може зрівнятися лише Арістотель".
Він є засновником "розуміючої соціології, яка вимагає від дослідника
вивчення та пояснення внутрішніх суб'єктивних мотивів, намірів, прагнень,
цілей людей, які вступають у соціальну взаємодію. На думку М.Вебера,
природні речі повинні бути пояснені, а суспільні процеси - зрозумілі
людиною. "Розуміючу соціологію" пізніше стали називати суб'єктивною,
якісною, мікросоціологією або інтерпретивною соціологією. Соціолог -
"якісник" якраз і намагається зрозуміти суб'єктивний сенс дій людей,
вияснивши мотивацію, суб'єктивні наміри тощо.
У руслі "розуміючої соціології" М.Вебер створює концепцію соціальної
дії. Він розрізняє традиційну дію, засновану на традиції, афективну, що
ґрунтується на почуттях, цілераціональну та ціннісно-раціональну, які
засновані на раціональному розрахунку і є осмисленими. Саме два останніх
типи соціальної дії є суто соціальними і підлягають вивченню. Раціоналізація
соціальної дії розглядається вченим як ключова проблема суспільного
розвитку.
М.Вебер є засновником економічної соціології, яка починає займати
домінуючі позиції у соціології вже після смерті вченого. За цією теорією
провідну роль у появі капіталізму відігравали не лише суто економічні
чинники, як вважав його опонент К.Маркс, а й значною мірою культурно-
етнічні та релігійні. На думку вченого, протестантизм як релігія є тією
ідеологічною основою, з якої пізніше з'являється "дух капіталізму". Автором
поняття "дух капіталізму" є німецький економіст В. Зомбарт.
М.Вебер помітив та визначив тенденцію до співвідносності
господарського статусу людини та її релігійної приналежності. Учений довів,
що виховання у колі протестантів, керуючись нормами протестантської
етики, які носили переважно аскетичний характер, зумовлює у подальшому
тенденції раціональної поведінки і успіхи у бізнесі. Норми протестантизму
вимагають від віруючого пуританської, аскетичної поведінки, відмови від
життєвих насолод, які можуть бути здобуті за гроші і вкладання грошей у
виробництво, накопичення їх, що і призведе до багатства однієї людини, а
згодом, - і до багатства всього суспільства.
Капіталізм, на думку М.Вебера, може бути і раціонально-продуктивним,
і авантюрним, орієнтованим на війну, на політику, пов'язану з можливостями
наживи.
М.Вебер вважається фундатором політичної соціології. Він рішуче
виступав проти революційних методів перетворення суспільства і вибудував
еволюційний шлях впровадження раціонально-бюрократичного типу
управління. Йому належить створення концепції легітимних типів панування,
серед яких він виокремив такі:
• традиційний тип, заснований на звичаях і традиціях;
• раціонально-легальний тип (або раціонально-правовий), заснований на
законах, праві;
• харизматичний тип, заснований на афектах та на вірі.
Дана типологія з часом не втрачає актуальності і широко
використовується у сучасних дослідженнях. Цінними є рекомендації
М.Вебера для тих, хто йде у велику політику.
На відміну від О.Конта, Г.Спенсера та інших вчених, які не провели
жодного емпіричного соціологічного дослідження, М.Вебер брав активну
участь у шести дослідженнях, що були започатковані урядом Німеччини.
Використовуючи методи статистики, спостереження, опитування, він
досліджував умови праці, ціннісні орієнтації німецьких селян та
промисловців, чинники напруженості між урядом і робітниками-
соціалістами, причини еміграції у Прусію польських селян.
Суттєвим є внесок М.Вебера у розробку низки галузевих соціологій:
соціології права, соціології релігії, соціології праці, соціології музики тощо.
Пітирим Сорокін як найвизначніший соціолог ХХ століття.
Пітирим Сорокін (1889-1968рр.) -російсько-американський вчений,
внесок якого у соціологію ототожнюють із внеском М. Коперніка у
природознавство. Професор Міланського університету М. Паллавічіні
стверджує: "Пітирим Сорокін володів полем зору у 360° і міг зрозуміти
істинне значення всієї сукупності фактів і феноменів та виявити їх справжній
зв'язок".
Його перу належить багато фундаментальних праць з різних галузей
соціологічної науки. Серед них: "Злочин і кара: подвиг та винагорода",
"Система соціології", "Соціологія революції", "Соціальна і культурна
динаміка", "Види любові та її сила", "Американська сексуальна революція",
та інші. П. Сорокін подав власне тлумачення предмета соціології як
генералізуючої науки, увага якої фокусується на вивченні соціально-типових,
повторювальних, родових явищ, властивостей, притаманних людській
взаємодії. Соціологію він визначив як науку, яка вивчає поведінку людини у
середовищі собі подібних. Такі природничі науки, як хімія, фізика, біологія -
це досоціальні науки, а соціологія, на думку вченого, - це надорганічна
наука, оскільки вивчає світ над органіки, світ суспільності, який пов'язаний з
мовою, наукою, релігією, політикою, соціальною організацією тощо. За П.
Сорокіним, людина, щойно народившись, не є суб'єктом надорганіки. Стати
такою можливо лише з часом, протягом тривалого процесу соціалізації,
набуття навичок соціального життя, знань та умінь.
Структуруючи соціологічне знання, П. Сорокін дійшов висновку, що
воно поділяється на чотири розділи:
• соціальна аналітика або соціальна анатомія, яка вивчає суспільну
взаємодію як таку, закони, методи соціології тощо;
• соціальна механіка, що вивчає перебіг соціальних процесів, їх
закономірності та тенденції;
• соціальна генетика, увага якої сконцентрована на вивченні еволюційних
процесів у суспільстві;
• соціальна політика як суто прикладне знання, сфокусоване на вирішенні
практичних завдань. Саме до соціальної політики він відносив соціальну
медицину та вчення про щастя.
П. Сорокін є автором теорії соціокультурної динаміки, яка пояснює
процес історичних змін, історичного розвитку та прогресу. До
соціокультурної системи він відносить увесь світ надорганіки, що створений
людиною, і містить такі складові: мову, релігію, науку, філософію, право,
літературу, живопис, скульптуру, тобто як елементи духовної, так і
матеріальної культури. Підкреслюючи єдність надорганічного світу, належну
роль у ньому вчений надавав засаді цінності. Саме цінності лежать в основі
будь-якої культури. Вивчаючи цінності як фундамент культури, можна
здобути знання про суспільство. Процес зміни цінностей, втрата старих та
заміна їх новими зумовлює прогрес цивілізації. Тріада, що визначає розвиток
суспільства за П. Сорокіним: особа - суспільство -культура.
Поєднуючи макро та мікро соціологічний підхід до пояснення
суспільства, П. Сорокін створив теорію соціальної стратифікації та
соціальної мобільності, яка дотепер не втратила своєї актуальності. Він
піддає нищівній критиці пролетарське розуміння рівності як знищення
класів. "Хоча у конституціях і записано, що "всі люди рівні", тільки
абсолютно наївна людина може припустити відсутність у них соціальної
стратифікації" - зауважує автор.
Досліджуючи етичні проблеми, вчений створив цікаву теорію соціальної
любові і творчого альтруїзму, наголошуючи на перетворюючій силі любові
як рушія суспільного процесу. Любов, за П. Сорокіним, - це "сила, що
уніфікує та гармонізує космічну силу, яка протистоїть хаосу, об'єднує те, що
роз'єднане ворожнечею, будує те, що зруйноване бійкою, створює та
підтримує великий порядок в усьому Універсумі. Енергія любові цементує
суспільство і є позитивною для прогресу, умиротворює конфлікти та є
"протиотруйним засобом для злочинних, патологічних, суїцидальних
тенденцій, страху, психоневрозів".
П. Сорокін написав низку робіт із соціології екстремальних ситуацій:
війни, революції, бідності.
Наприкінці власного життя він зацікавився проблемами конвергенції
двох різних соціальних систем - капіталізму і соціалізму у єдиний
соціокультурний тип. На думку вченого, майбутнє людства не за
капіталізмом чи соціалізмом, а за специфічним, проміжним, змішаним або
інтегральним типом, який "поєднає більшість позитивних цінностей і
звільниться від серйозних дефектів кожного типу". Практика сьогодення
свідчить, що прогнозований П. Сорокіним тип суспільства все більш
утверджується у житті сучасних розвинутих держав світу.
Працюючи деканом факультету соціології Гарвардського університету
він дбав не лише про інституціоналізацію соціології як науки, а й предмету
викладання у вищих навчальних закладах США.
Американська соціологія на початку ХХ ст.
На початку ХХ століття відбувається поступове переміщення
географічного центру соціологічних досліджень із Західної Європи до США,
а найбільш знаними соціологами стають американці. Такий процес
зумовлений наступними обставинами.
По-перше, могутнє кадрове забезпечення американської соціології за
рахунок масової еміграції вчених з країн Західної Європи, де формувались
тоталітарні політичні режими.
Подальшому розвитку соціології в США сприяв демократичний
політичний режим американського суспільства. Соціологам забезпечувалася
свобода дій, творчості, вільний вибір тем досліджень, можливість відкритої
публікації даних об’єктивних досліджень незалежно від симпатій чи
антипатій владі. Саме на американському континенті емпіричним шляхом
підтверджувалась теза про те, що демократія і соціологія – співвідносні
поняття. До соціології ставились як до науки, не вимагаючи від неї
виконання від неї невластивих науці функцій – критичності чи аполог
етичності щодо влади.
У той же час В Західній Європі розпочався процес формування
тоталітарних політичних режимів, які здійснювали власний диктат на єдино
вірну політичну думку, забороняючи ті дослідження, які були невигідні
владі. Фактично соціологія перетворювалась на прислужницю влади, а її
функції як науки розглядалися як тотожні функціям ідеології. Такі процеси
зумовили масову міграцію вчених-соціологів до США – найбільш мобільних,
талановитих та перспективних. Так, з Росії, хоча й вимушено емігрував
Сорокін, а з Австрії – П. Лазарсфельд, з Польщі – Ф. Знавецький, а з
Німеччини –А. Щюц.
По-друге, інституціоналізація соціології та швидке набуття нею статусу
університетської науки. У Європі, де соціологія виникла як наука в середині
ХІХ століття вже склалась система університетської освіти і новий предмет
складно було втиснути у вже сформовані навчальні плани. З фундаторів
соціології університетської кафедри не мали ні О.Конт, ні Г. Спенсер. Тільки
Дюркгейм започаткував соціологію як предмет викладання. Тоді як у США
відразу ж здобула статус університетської науки, зокрема в 1892 році був
заснований Чикагський університет, де був створений факультет соціології; в
1894 році – Колумбійський університет, де також існував соціологічний
факультет.
А вже у 1901 році соціологія викладалася у 170 університетах та
коледжах США. Процесу інституціоналізації соціології сприяло
започаткування у 1898 році спеціалізованого наукового видання
соціологічного журналу, на сторінках якого йшли дискусії між вченими з
приводу актуальних проблем соціології.
По-третє проведення соціологічних досліджень вимагало значних
фінансових витрат. У США - провідної країни капіталізму - вже на початку
XX століття існували сприятливі можливості щодо цього. На проведення
соціологічних досліджень витрачаються кошти як держави, так і приватного
бізнесу на відміну від європейської соціології, американська соціологія
відразу набула практичної (емпірично) спрямованості.
Визначальні риси національної філософії США -прагматизм,
утилітаризм та практицизм повністю відповідали завданням прикладної
соціології. Прикладні соціологічні дослідження, викликані соціальним
замовленням, стають домінуючими в Америці. Соціологія, застосовуючи
специфічні методи, широко використовується у боротьбі суспільства з
негативними явищами: проституцією, алкоголізмом, наркоманією,
маргінальністю, порушенням сімейних зв'язків, злочинністю тощо.
У 20-30-і роки XX століття актуальними стають проблеми ефективного
управління і виникає модне на той час гасло: "Соціологія на службі
менеджменту", яке не втратило актуальності дотепер. Знамениті Хотторнські
експерименти, соціометрія, мейоїзм - видатні здобуття у соціальних науках,
де значний внесок належить саме соціології. "Як геологія та фізика, -
говорять американські соціологи, - допомагає у будівництві хмарочосів, так
соціологія допомагає в управлінні соціальними процесами". Аналіз наукової
тематики соціологічних досліджень американських вчених підтверджує
прагматичну спрямованість американської соціології та тісний зв'язок її з
життям. Так, у 20-30-ті роки активно вивчаються проблеми безробіття,
впливу його на сімейне життя, проблеми девіантної поведінки, тощо. У 40-і
роки вивчається вплив масової агітації та пропаганди на індивідуальну
свідомість та масова роль ЗМІ у суспільстві. У 60-і роки предметом
дослідження науковців стають антирасистські рухи, вплив маскультури на
індивіда, електоральні процеси. Наприкінці XX століття активно вивчаються
гендерні проблеми, соціологічні аспекти релігійних рухів, глобальні зміни та
екологічна проблематика, соціологія психічного здоров'я та психічних
хвороб, саморуйнівної поведінки людини тощо.
Сучасні соціологічні теорії
Особливістю сучасної теоретичної соціології є підвищена увага до праць
класиків соціології. Це пов'язано з бажанням усвідомити на новому рівні
значимість соціології як самостійної науки.
Одним з найбільш знаних авторів у сучасній соціології є Ентоні Гідденс
(1938р.), який прагне подолати штучно створену розбіжність між макро - і
мікросоціологією та інтегрувати їх з метою вивчення соціологічної
реальності.
Аналізуючи праці класиків соціології - К. Маркса, Е. Дюркгейма та М. Вебера, - Е.
Гідденс робить спробу поєднати їх концепції, знайти те спільне, що їм притаманне.
Здійснюючи аналіз класової структури суспільства, Е. Гідденс доходить таких висновків:
?? розподіл суспільства на класи є основною характеристикою
суспільства епохи модерну (сучасного суспільства);
?? класи є об'єктивними, інституціональними компонентами
соціальних систем;
?? класи - це лише підґрунтя для формування групи, яка виступає
водночас структурною основою для визначення групової
приналежності.
Визначаючи фундаментальні характеристики суспільства епохи
модерну, він намагається сконструювати підстави для нової соціологічної
концепції. Новим інструментом соціального пізнання повинна стати
викладена ним теорія структурації. Головне значення її Е. ГІдденс вбачає у
таких положеннях:
• розгляд об'єктивної та суб'єктивної сторін соціальної реальності з точки
зору "дуальності", що означає їх взаємозалежність та взаємовплив;
• визначення суб'єкта дії, тобто соціального агента.
Соціального агента можна описати лише як стратифікаційну модель, яка
має три рівні дії: мотивації, раціоналізації, рефлексивного моніторингу.
Рівень мотивації дії це така частка духовного світу людини, яка
відноситься до свідомих та несвідомих бажань, що спонукають агента до дій.
Рівень раціоналізації дії означає здатність індивідів виважено діяти і
розуміти свої дії.
Соціальна діяльність - це організована у просторі і часі само
відтворювана реальність. Відтворення здійснюється тими ж засобами, якими
люди реалізують самих себе.
Центральними поняттями, з допомогою яких описується теорія
структурації є: поняття "структури", поняття "системи", поняття
"структурації".
За допомогою цих понять можна відтворити три аспекти соціальної
реальності. Під поняттям "структури" автор розуміє відносини, які
виробляються та відтворюються суб'єктами дії. Поняттям "системи" Е.
ГІдденс позначає відносини між індивідами і колективами, які регулярно
відтворюються. Поняття "структурації" відтворює умови, які керують
спадковістю, перетворенням структур.
У своїх творах "Дослідження з соціальної та політичної теорії",
"Центральні проблеми соціальної теорії", "Сучасна критика історичного
матеріалізму", "Наслідки сучасності" та інші Е. Гідденс аналізує
трансформацію предмета соціології як науки критикує сучасний стан науки,
яка неспроможна дати всебічно ґрунтовний аналіз розвитку сучасних держав
та міжнародних відносин, не здатна виробити практичні рекомендації щодо
запобігання, а в разі виникнення, то і розв'язання міжнародних конфліктів.
У статті "Дев'ять тез про майбутнє соціології" (1993) Е. Гідденс націлює
вчених-соціологів на поглиблення вивчення культурних вимірів людського
життя, на осмислення процесів, 5 пов'язаних з глобалізацією, подальшим
розвитком міжнародних відносин та новим світопорядком. Він висловлює
впевненість у тому, що соціологія як наука у подальшому набуде
прикладного характеру, надасть допомогу у вирішенні питань ефективного
управління суспільством.
Подальшим розвитком системних уявлень про суспільство була теорія
самореферентних систем Нікласа Лумана (нар. 1927р Його праці
"Соціологічні пояснення", "Теорія суспільства і соціальна технологія",
"Структура суспільства і семантика "Соціальна система" є подальшим
розвитком системного аналізу, а також функціонального підходу до
розуміння суспільства.
Система має здатність відрізняти себе від зовнішнього середовища і
відтворювати цю межу. Суспільство є саме такою самовідтворюваною та
самореферентною системою. Елементом соціальної системи є комунікації.
Система постійно змінюється під впливом середовища, яке висуває все
нові і нові вимоги. Упорядкованість через зміни - основна засада існування
системи. Система має свої межі, які постійно відтворюються, і системні
перетворення відбуваються у цих межах.
Даючи власне пояснення функціонування суспільства я системи, Н.
Луман вводить у науковий обіг нові поняття - "оперативна закритість" “
структурне поєднання" та інші. На його думку, саме системниі підхід у
соціології дозволяє створити адекватний інструмент дії відтворення
суспільства як об'єктивної реальності у науковому мисленні.
Провідним соціологом сучасності по праву вважається німецький
вчений Юрген Хабермас (нар. 1929р.) - представник __________неомарксизму та ідеолог
"нових лівих" у Німеччині. Знаний теоретик Франкфуртської школи у
соціології Ю. Хабермас створив оригінальне вчення про суспільство, яке
викладене ним у працях: "Пізнання та інтерес", "До логіки соціальних наук",
"Теорія комунікативної дії" та інших.
Через більшість робіт Ю. Хабермаса проходить ідея соціальної еволюції,
яка у подальшому набула вигляду оригінальної концепції, означеної вченим
як теорія комунікативної дії.
За Ю. Хабермасом, соціальний прогрес - це розвиток пізнавальних
здібностей індивіда. Він виділяє п'ять стадій соціальної еволюції: міфо-
поетична, космологічна, релігійна, метафізична, сучасна. Вони є способом
світорозуміння, кожна стадія є більш раціональною, ніж попередня.
Визначаючи зв'язок між знанням та дією на теоретичному рівні у
концепції "життєвого світу", Ю. Хабермас створює теорію соціальної дії. В
сучасних умовах існує чотири ідеальних типи соціальної дії:
* стратегічна дія - дія, якою керує егоїстична мета;
* нормативна дія - це соціальна дія, метою якої є досягнення
взаємовигоди за умов підкорення своєї поведінки цінностям і нормам, що
панують у суспільстві;
* драматургічна дія - це дія, направлена на створення публічного іміджу,
тобто самого себе;
* комунікативна дія - це соціальна дія, мета якої – вільна домовленість
учасників для досягнення спільних результатів.
Комунікативна поведінка, яка лежить в основі "життєвого світу", дає
змогу досягти взаємопорозуміння у суспільстві, налагодити діалог для
розв'язання політичних криз тоді, коли це не можуть зробити офіційні
структури.
Соціологічна думка та соціологія в Україні
Зародження і розвиток соціологічної думки
Історія соціологічної думки в Україні як цілісний процес донедавна
практично не досліджувалася. Нині у зв'язку з процесами державотворення та
національно-культурного відродження потреба у науковому знанні еволюції
вітчизняної соціальної думки, починаючи від її витоків до інституціалізації
як академічної науки, набуває особливого значення. Вона відтворює низку
проблем, пов'язаних зі складними процесами становлення і розвитку
українства від початків його історії до сьогодення.
Протосоціологічний період її розвитку охоплює хронологічний
проміжок від часів Київської Русі до середини XIX ст. Його історія налічує
кілька етапів, що характеризуються певними особливостями розвитку
соціологічного знання під впливом економічних, соціальних, політичних,
ідеологічних факторів:
• протосоціологія епохи становлення, розвитку та розпаду Київської Русі
(праісторія, Київська держава, княжа доба, литовсько-польський період —
V — кінець XV ст.);
• протосоціологічне знання козацької доби (від початків козацтва до
зруйнування Січі — кінець XV — третя чверть XVIII ст.);
• протосоціологія доби відродження України (кінець XVIII — середина
XIX ст.).
Витоки соціального пізнання в Україні сягають сивої давнини, зокрема
княжої доби (IX — XIII ст.), і тісно пов'язані з буттям українського народу,
формуванням української державності — Київської Русі, яка постала в
результаті об'єднання східнослов'янських племен навколо політичного й
культурно-економічного центру — Києва й Середнього Подніпров'я.
Елементи соціологічної думки містять праці найдавніших українських
мислителів.
Київський князь Володимир Мономах (правив у 1113—1125 рр.) у
«Повчанні дітям» дає настанови на праведне життя, справедливий соціальний
устрій, закликає долати міжусобиці заради єдності землі Руської,
громадянського миру.
Різноманітним історико-соціологічним матеріалом насичені літописи
Київської Русі XI—XIII ст., найпомітніший серед яких «Повість минулих
літ», авторство якого належить ченцеві Києво-Печерського монастиря
Несторові. Подієвий спектр увиразнює головну його ідею, яка полягає в
обстоюванні єдності Руської землі та політичної незалежності.
Вихід на історичну арену Галицько-Волинської держави засвідчив
«Галицько-Волинський літопис» — важливе джерело інформації про
соціальне життя на західноукраїнських теренах.
Соціально-економічне, політичне і духовне життя різко змінилося у XIII
ст. у зв'язку з пануванням на українських землях монголо-татарського іга. У
XIV ст. центрально-українські землі були захоплені Великим князівством
Литовським. Більшість галицько-волинських земель опинилася під
польською владою. З півдня дошкуляли татарські напади.
Історична доля українського народу витворила своєрідний соціальний
феномен — козацтво — проміжну верству між шляхтою і селянством, на яку
не поширювалися ні кріпацтво, ні панщина. Особливість його в тому, що
Україна, не будучи державою, фактично існувала як унікальна державно-
правова система, суб'єктом якої було козацтво. З ним пов'язані і перші пере-
писи населення в Україні, формування козацьких реєстрів, створення війська
реєстрових козаків.
У середині XVI ст. ідеї природного права, суспільного договору
розробляв Станіслав Оріховський-Роксолан (1513—1566), якого сучасники
називали українським (рутенським) Демосфеном. Він обґрунтував поло-
ження, згідно з яким королівська (державна) влада дана не Богом, а виникла
внаслідок договору між людьми, які підкоряються королю добровільно.
Перед законом як гарантією розвитку та існування держави рівні всі, навіть
королі. На думку С. Оріховського, природне право (закон) важливіше від
законів, які регулюють відносини у суспільстві і які за необхідності можна
змінити.
Виникнення держави спричинене двома факторами: вродженим
людським недоліком, який вимагає взаємної допомоги, і вродженою
схильністю людей до зближення, яка ніби «клеїть» їх, в'яже одним вузлом.
Обов'язок держави щодо громадянина — гарантувати кожному право на
існування. Вона повинна дбати про освіту громадян, «адже ніхто нічого не
зробить корисного навіть у самому незначному мистецтві, якщо не буде
вчитися», сприяти розбудові нових шкіл.
Обов'язки індивіда перед державою ще вищі, його діяльність має
спрямовуватися передусім у руслі інтересів держави.
Суспільні погляди С. Оріховського відіграли етапну роль у розвитку
вчення про державу від середньовічних концепцій до теорій держави і права
XVII— XVIII ст. Щодо багатьох положень він випередив таких мислителів,
як Г. Гроцій, Т. Гоббс, Ж. Боден та ін. В Україні і Росії його ідеї розвивали
діячі Киє-во-Могилянської академії, зокрема Феофан Прокопо-вич (1681—
1736).
Наприкінці XVI — на початку XVII ст. найпомітнішою постаттю в
українському духовному житті був Іван Вишенський (між 1545(50) — після
1620), який у своїх полемічних творах обстоював ідею свободи, рівності,
справедливості.
У цей час центр освітнього, інтелектуального життя переміщується з
Острозької академії до Києво-Могилянської, найпомітніші діячі якої Петро
Могила, Стефан Яворський, Павло Величковський, Юліан Кониський,
Феофан Прокопович, крім власне духовних літературних праць, приділяли
увагу відносинам церкви і держави, церковній та світській владі.
Істотний внесок у розвиток соціологічних ідей зробив видатний
український філософ, письменник Григорій Сковорода (1722—1794), який
науку про людину вважав найважливішою і найвищою з усіх наук. Не за-
перечуючи ролі й значення технічних досягнень, найголовнішою він вважав
науку про умови та способи забезпечення щасливого життя, про людину та її
щастя.
Особливу цінність має його концепція спорідненої праці. Сковорода чи
не першим із вчених нового часу висунув ідею перетворення праці із засобу
до життя на найпершу життєву потребу та найвищу насолоду. Смисл
людського буття він вбачав у праці, а справжнє щастя — у вільній праці за
покликанням. Думка про визначальну роль спорідненої праці у забезпеченні
щасливого життя вперше набула рис загального принципу вирішення
проблеми людського щастя і смислу людського буття.
Безпосереднім суб'єктивним виявом людського щастя Сковорода вважав
внутрішній світ, добрий сердечний настрій, душевну міць. Досягти цього
можна, втілюючи веління своєї «внутрішньої натури», пізнаного в собі Бога.
Цією «внутрішньою натурою» є спорідненість із певними видами праці.
Люди мають пізнати самі себе, свої здібності й виробити адекватний своїй
природі спосіб життя. Спорідненість, покликання і є справжнім Богом у
людині.
У такому контексті розглядає Сковорода й проблему соціальної
нерівності, визнаючи тільки одну — нерівність обдаровань і покликань,
тобто нерівність природного походження. Звідси його принцип «нерівної
рівності
Великого значення у пізнанні людської природи, у виборі людиною
свого місця у житті Сковорода надавав практиці, вправам, які
вдосконалюють природні дані. Наука і звички повинні спрямувати людину на
шлях спорідненої, корисної для суспільства праці, яка є основною сферою
вияву сутності людини в її високих духовних прагненнях.
У творчості Г. Сковороди започатковані й ідеї екзистенціалізму
(філософська течія, що на першому плані розглядає людину та її
переживання), які у світовій науці стали розробляти тільки через століття.
Його роздуми сповнені гуманізму, конструктивного змісту і варті сучасного
ґрунтовного дослідження.
Отже, суспільні концепції, які постали в Україні в період від античності
до XIX ст., охоплювали широке коло соціальних проблем і підходів до їх
вирішення. З позицій свого часу, тодішнього рівня знань автори намагалися
осмислити окремі і загальні соціальні явища, що створювало інтелектуальне
підґрунтя для подальшого вивчення суспільства як системи, механізмів його
функціонування. У тогочасній українській протосоціологічній думці
домінують загальні закономірності становлення й еволюції соціологічного
знання та специфічні особливості, зумовлені розвитком української історії.
Ця специфіка відображена у соціальній проблематиці, пов'язаній з боротьбою
етносу за свою політичну й національну незалежність, громадянські права та
свободи, за національні соціальні інститути.
Наприкінці XVIII ст. розпочинаються активні дослідження фольклору,
етнографії, історії українського народу, набутки яких мають неабияке
значення і для соціальних знань. Багато праць цього періоду, передусім
«Опис весільних обрядів» Григорія Калиновського, «Землеописания о Малия
России» М. Туранського, «Записки о Малороссии» Ярослава Маркевича,
«Історія Малої Росії» Дмитра Бантиш-Каменського, «Історія русів»
невідомого автора засвідчують появу системних українознавчих студій, в
контексті яких досліджувалося і соціальне життя народу.
Подальший розвиток та якісно новий стан самоусвідомлення українства
розпочинається з діяльності Кирило-Мефодіївського братства, ідейне ядро
якого утворювали Микола Костомаров, Михайло Гулак, Тарас Шевченко,
Пантелеймон Куліш, Володимир Білозерський, Олександр Маркевич.
Своєрідним маніфестом Братства стала «Книга буття українського народу»
М. Костомарова, в якій історія України розглядається у контексті світового
історичного процесу, а соціософські міркування автора насичені ідеями все-
слов'янського братства і відродження України.
Початок української соціології
Другий період розвитку соціологічної думки в Україні безпосередньо
пов'язаний з виникненням соціології як окремої науки. У наукових колах
його називають періодом академічної соціології. Розпочинається він за
існування та інституціалізації соціології на Заході. Це породжує певні
способи бачення й моделі пізнання соціальної реальності, нові підходи,
способи вирішення й засоби реалізації соціальних цілей, інтересів і потреб,
оскільки соціологічні принципи, методи та концепції були вже досить
відомими серед українських науковців.
Прийнято вважати, що українська соціологія заявила про себе у 80-х
роках XIX ст. дослідженнями Женевського гуртка українських учених, праці
яких друкувалися найчастіше в тамтешньому журналі
«Громада».
Учені, які досліджують особливості тогочасної Української
соціологічної думки наприкінці XIX ст., відзначають, що тодішні
дослідження здебільшого трансформували ідеї О. Конта, Г. Спенсера, К,
Маркса, виявляли обмаль критичного ставлення до надбань своїх
попередників, слабо були заряджені на вироблення власних соціологічних
теорій, хоча окремі оригінальні ідеї вони висловлювали. Визначальна риса
соціологічної думки в Україні — тісний взаємозв'язок із суспільно-
політичними проблемами, з завданнями утвердження національної
державності, боротьбою за незалежність, національно-культурне
відродження. Специфічною ознакою вітчизняної соціології було її
самовизначення як одного з засобів державотворення, розвитку національної
самосвідомості. А перші українські соціологи були передусім громадськими
діячами, а вже потім науковцями.
Домінувало у тогочасній соціологічній думці звернення до соціально-
культурних проблем. Водночас вона виявляла помітну зацікавленість
соціально-політичними, економічними аспектами.
Так, у соціологічних студіях публіциста, економіста, соціолога Сергія
Подолинського (1850—1891) сусідили марксистські і соціал-дарвіністські,
«громадівські» погляди. Вважаючи, що суспільне життя відбувається згідно з
законом боротьби за існування, він і положення про додаткову вартість
розглядав як одну з форм цієї боротьби. Але поряд із законом боротьби за
існування, твердив С. Подолинський, діє і закон зростання солідарності
людей. З часом людські громади, піддавшись почуттю прихильності, можуть
перестати боротися між собою. Все це матиме неабиякий сенс для людей, які
вивільнять свої сили для взаємодії з навколишньою природою. Зростатиме
середній рівень розвитку більшості людей, з'являться можливості для
самовияву талантів.
С. Подолинський значну увагу приділяв аналізу соціального становища
різних груп, причин соціальної диференціації (їх він убачав у привласненні
панівним класом додаткової вартості), соціальної мобільності (залежить від
національності особи). Ці думки висловлював у праці «Ремесла і фабрики на
Україні».
Серед учених-дослідників українського суспільства кінця XIX ст.
насамперед вирізняється постать Михайла Драгоманова (1841—1895), який
чимало уваги приділяв перспективам історичного поступу України,
можливості її самостійного існування на європейському терені. Національне
питання він вважав одним з найважливіших. Основу для його вирішення
вбачав передусім у демократизації суспільства, запровадженні політичних
свобод (всенародного земського представництва з контролем за діями
виконавчої влади, недоторканності свободи особи, слова, товариств). На його
думку, політичні та національні інтереси російського населення можуть бути
забезпечені тільки за повної децентралізації управління економічним і
культурним життям. Драгоманов обґрунтував тезу, що справжньої політичної
свободи не може бути за тогочасної централізації. На підтвердження цього
він наводить факт, що в Європі з часів Великої французької революції всі
перевороти саме тому і не досягали найближчої мети, бо самодержавство
королів змінювалося самодержавством парламентської більшості, залишаючи
недоторканною і навіть удосконалюючи централізовану бюрократичну
машину управління.
М. Драгоманов критикував ідеологію російських народників П. Лаврова,
П. Ткачова, Г. Плеханова та інших за те, що вони у своїх політичних
програмах навіть не обіцяли автономій іншим народам у майбутньому.
Російські революційні діячі не сприйняли тоді ідей Драгоманова про
федеративний принцип взаємозв'язку народів Росії. Але концепція
Драгоманова набула широкого розголосу поміж української інтелігенції,
справила позитивне враження і на Європу. Зокрема, її підтримував Е.
Бернштейн.
М. Драгоманов черпав досвід з демократичних надбань європейських
держав. Йому була близькою соціальна проблема у марксизмі, але не
відкидав він і національних засад у розвитку людства, через які суспільство
має засвоювати найпрогресивніші надбання. Він намагався наповнити ідею
національності «всесвітньою правдою», яка допомагала б кожній нації ру-
хатися шляхом історичного поступу. Національність не може бути причиною
насилля над людьми, а права осіб будь-якої національності мають бути
рівними.
Розглядаючи соціологію як науку про суспільство, важливу роль
відводив порівняльному методу досліджень, намагаючись піднести їх до
світових зразків.
Один з найвідоміших тодішніх вітчизняних соціологів Максим
Ковалевський (1851—1916) сповідував плюралістичний підхід до
суспільства, намагався при вирішенні складних соціологічних проблем брати
до уваги сукупність соціальних чинників та елементів. У Двотомній праці
«Соціологія» (1910) писав, що соціологія, на відміну, наприклад, від історії,
відволікається від маси конкретних фактів і вказує лише на загальну їх
тенденцію, не втрачаючи при цьому свого основного завдання — розкриття
причин спокою чи руху людських суспільств у різні епохи. Тільки соціологія,
стверджував він, може ставити собі за мету розкриття елементів, необхідних
для блага суспільства, тобто для його порядку і прогресу, а також усіх
різноманітних біосоціальних причин, від яких вони залежать.
У ставленні до соціології як системи наукового знання Ковалевський
дотримувався тієї ж класифікації наук, що й Конт, але психологію вважав
галуззю не біології, а соціології. Конкретні науки (етнографія, статистика,
політична економія та ін.) забезпечують соціологію необхідними даними. У
свою чергу, ці науки повинні спиратися на загальні закони співіснування і
розвитку, які покликана встановлювати соціологія як наука про порядок і
прогрес людських суспільств. Однак соціологія має не запозичувати у
конкретних дисциплін основні засади, а виробляти їх сама, беручи до уваги
різноманітні людські відчуття і потреби.
М. Ковалевський не вважав, що ідеї правлять світом, стверджував, що не
існує єдиного визначального соціального чинника. Вести мову про головний
чинник — те саме, що говорити про краплі річкової води, які своїм рухом
зумовлюють її течію. Соціологічна теорія Ковалевського — явище складне,
різноманітне, органічно пов'язане з його історичними дослідженнями.
Відомий історик, етнограф, археолог Володимир Антонович (1834—
1908) використовував свої знання для вивчення соціальної структури,
психосоціальних типів, поведінки натовпу, чинників соціального розвитку.
Він одним з перших вітчизняних дослідників пов'язував назву «Русь» зі
слов'янським племенем полян і, всупереч польським націоналістичним
історикам, а також російській великодержавно-шовіністичній історіографії,
вказував на її генетичний зв'язок з історією Київської Русі. Саме Антонович
запропонував для практичного вжитку термін «Україна-Русь», який, на його
думку, мав не лише стверджувати наступність історичного минулого й
сьогодення, а й певною мірою, самою згадкою про старі часи сприяти
консолідації українського народу, територіальне поділеного між Австро-
Угорщиною та Росією.
Учень Антоновича, видатний історик, політичний діяч Михайло
Грушевський (1866—1934) вважав, що соціальний прогрес однаковою мірою
визначається біологічними, економічними та психологічними чинниками.
Значне місце в його дослідженнях відведено вивченню історії України,
історичного процесу взагалі, генезису східнослов'янських народів. На
особливу увагу заслуговують погляди Грушевського щодо виникнення і
розвитку української та російської народностей, становлення державності в
Україні та Росії.
До Грушевського в російській історіографії загальноприйнятою була
така схема історії Російської держави: передісторія Східної Європи,
неслов'янська колонізація, розселення слов'ян, формування Київської
держави, історія, що сягала XII ст. Потім вона переходила до Великого
князівства Володимирського, від нього в XIV ст. — до князівства
Московського, де була започаткована історія Московського царства, згодом
імперії. З історії українсько-руських і білоруських земель, які лишилися за
межами Московського царства, часом бралися найважливіші епізоди (держа-
ва Данила, формування Великого князівства Литовського, унія з Польщею
тощо) з прилученням до російської держави. Ця схема переслідувала
генеалогічну ідею — довести право московської династії князів, а потім
царів, тримати під владою не тільки власне московські, а й інші, завойовані,
землі. Згодом, коли основний акцент був перенесений на історію народу, су-
спільства, культури, дана концепція була реалізована в працях з історії
великоросійського народу, активно використовувалася для обґрунтування
ідеї Москви як «третього Риму».
М. Грушевський довів, що Київська держава, право, культура були
утворені українсько-руською народністю. Володимиро-московська держава
— то витвір іншої, великоруської народності. Київський період перейшов не
у володимиро-московський, а в галицько-волинський (XIII ст.), потім —
литовсько-польський (XIV—XVI ст.). Володимиро-московська держава не
була ані спадкоємицею, ані наступницею Київської, вона виросла зі свого
кореня, і відносини її з Київською можна було б скоріше прирівняти,
наприклад, до відносин Римської держави з її галльськими провінціями. Тому
це не можна розглядати як спадкоємність Двох періодів у політичному і
культурному житті Франції. Те, що московські князі пересадили у вели-
коросійські землі форми суспільно-політичного устрою, право, культуру,
вироблені історичним життям Києва, не дає права включати Київську
державу в історію з великоросійської народності. Етнографічна й історична
близькість української народності до великоросійської не повинна
спричиняти їх перемішування. Запропонований Грушевським підхід дає
змогу послідовно представляти історію великоросійської, українсько-руської
і білоруської народностей, а не заступати історію східного слов'янства
історією великоруського народу; не ігнорувати історію білоруської та
українсько-руської народностей або поєднувати її з великоруською. Він
наполягав на необхідності усунення еклектичного характеру «руської
історії», припинення зшивання докупи епізодів з історії різних народностей,
розгляду історії кожної народності в «її генетичному приємстві від початків
аж до нині».
Під час вимушеної еміграції (1919—1924) Грушевський створив у Відні
Український соціологічний інститут. Крім видання наукових праць, його
співробітники проводили лекційну діяльність. Були видані соціологічні
дослідження М. Грушевського, В. Липинського, В. Старосольського, П.
Христюка, М. Шрага, М. Лозинського. Загалом під егідою Українського со-
ціологічного інституту побачили світ 13 праць, присвячених різним аспектам
минулого та сучасного життя України. Для українських емігрантів були
організовані безплатні загальнодоступні курси із суспільних наук. Вони
охоплювали різноманітні питання соціології, політології, політекономії,
історії: початки громадського і державного життя, або генетична соціологія
(М. Грушевський); соціальні підстави розвитку мистецтва (Д. Антонович);
історія української революції (П. Христюк); теорія нації (В. Старосольський);
держава і державне право (М. Шраг) та ін.
Помітно збагатив українську соціологічну думку кінця XIX — початку
XX ст. Іван Франко (1856— 1916), який, аналізуючи «генезу творення
людської спільності» і держави, роздумував над проблемами справедливості,
нового соціального порядку, за якого торжествуватиме самоуправління
народу, його праця задля власного розвитку. У громадсько-федеративному
суспільному устрої він вбачав основу свободи особи і громади, об'єднання
громад та народів, обстоюючи свободу та автономію громад як одиниць
суспільного життя. Згодом його федералістичні погляди еволюціонували до
визнання федеративних зв'язків між незалежними державами.
Видатний вчений-економіст Михайло Туган-Барановський (1865—1919)
вважав соціологію однією з стрижневих суспільних наук. У більшості своїх
праць він зосереджувався на обґрунтуванні ролі господарства у соціальному
житті. Господарство розглядав як сукупність людських дій щодо зовнішнього
світу задля створення матеріальних обставин, які задовольняли б людські
потреби.
Виробництво засобів до життя — нижча сходинка діяльності людей. На
вищих сходинках господарська робота стає менш значимою. Отже, чим вищі
потреби, тим меншу роль в їх задоволенні відіграє господарська праця.
Тільки найбідніші борються за своє «чисте» існування, а більшість людей
розглядає багатство як спосіб доступу до влади, а не навпаки.
Значний вплив на суспільну думку на початку XX ст. мали ідеї
державності та історичного поступу України. Один з провідних тогочасних
вчених, історик, політолог, соціолог В'ячеслав Липинський (1882— 1931),
зосередившись на проблемах держави і права, стверджував, що життєвість
кожної держави зумовлена особливістю взаємовідносин між провідними
верствами суспільства і народом. Ці особливості реалізуються через різні
типи державного устрою — класократію, демократію, охлократію.
Найраціональнішою він вважав класократію, розуміючи під поняттям «клас»
осіб, наділених однією суспільною функцією. На цій підставі до
«промислового класу» він зараховував робітників, технічний персонал,
лідерів індустрії, аргументуючи це тим, що об'єднуючі їх чинники значно
сильніші за суперечності між ними. Це аж ніяк не унеможливлює взаємної
критики, свободи опозиції. А навпаки, діючи в координатах традиційного
правопорядку, вони забезпечують необхідну рівновагу між владою і
свободою. За взірець класократії він наводив Англію з її традиціоналізмом,
консервативними цінностями.
Демократію В. Липинський критикував за те, що її використовують для
ослаблення основ дисципліни і порядку в державі, внаслідок чого держава
перетворюється на інструмент реалізації приватних Інтересів певних
соціальних груп, що спричиняє її руйнацію. Цю тезу він ілюстрував подіями
в Римській республіці часів занепаду, Франції Третьої республіки, Речі
Посполитій.
Малопродуктивна, за словами В. Липинського, й охлократія, яку
встановлюють «войовники-непроду-центи». В ній неможливий жодний вияв
свободи та самодіяльності громадян, а суспільство мало чим відрізняється від
військово-бюрократичного ордену. Саме таким він вважав цезаристично-
бонапартистські держави, революційні режими, очолювані монархами-
самодержцями.
Справжнім джерелом влади, на його думку, є мілітарна, економічна,
інтелектуальна сили. Уособленням їх є «бойовики» (військові), «продуценти»
(високоза-можні стани) та інтелігенти. А найпридатнішими до державного
управління є «войовики-продуценти». Інтелігенція, у зв'язку з неможливістю
контролю над засобами «матеріальної» (військової та господарської) сили, до
такої ролі мало придатна. Але тільки вона здатна на раціональне
усвідомлення та оприлюднення різноманітних настроїв у суспільстві, що має
непересічну цінність для утримання суспільної рівноваги та державного
порядку.
У націотворчих процесах В. Липинський теж відводив особливу роль
провідній верстві як основі й керманичу нації, оскільки вона володіє
матеріальною силою, моральним авторитетом, волею до влади, здоровим
консерватизмом. Запорукою існування й розвитку нації він вважав
національну державу: «без власної Української Держави не може бути
Української Нації, а без Української Нації не може бути на Українській землі
громадянського життя». Де речі, поняття «нація», за Липинським, охоплює
всіх мешканців, громадян держави.

