

http://eprints.cdu.edu.ua/60/1/Навч.%20пос.%20Литвин.%20ПЕРЕКЛАДознавство.pdf


Ірина Литвин

















                  ПЕРЕКЛАДОЗНАВСТВО





































Черкассы – 2014

УДК 811

ББК 81

Л

Рекомендовано	Вченою	радою	Черкаського	національного	університету	імені

Богдана Хмельницького (протокол № 4 від 24 грудня 2013 р.)

Рецензенти:

      Калько Микола Іванович – доктор філологічних наук, професор кафедри українського мовознавства та прикладної лінгвістики Черкаського національного

університету імені Богдана Хмельницького

Матузкова Олена Прокопівна – кандидат філологічних наук, доцент Одеського

національного університету імені І. І. Мечникова

Відповідальний редактор:

Селіванова Олена Олександрівна – доктор філологічних наук, професор, завідувач

кафедри  теорії  та  практики  перекладу  Черкаського  національного  університету  імені

Богдана Хмельницького


Литвин І. М.

Перекладознавство. Науковий посібник. – Черкаси : Видавництво Ю. А. Чабаненко, 2013.

– 288 с.

ISBN

      До навчального посібника увійшли теми курсу, в яких представлені актуальні питання сучасного перекладознавства: визначення та класифікація перекладу; проблема еквівалентності та її типології: проблема інформації та її типів, моделі й установки перекладу; розглядаються також фонетичні, граматичні, лексичні та прагматичні аспекти перекладу. Кожна тема включає, крім теоретичної частини, питання для самоконтролю та тести, спрямовані на перевірку засвоєння студентами теоретичного матеріалу; а також різнопланові завдання. До посібника включено модульні контрольні роботи, питання для самоконтролю, короткий словник термінів; списки основної та додаткової літератури, словників; указано джерела ілюстративного матеріалу.

      Навчальний посібник адресовано студентам вищих навчальних закладів напряму підготовки 6.020303 Філологія (Переклад).

      Автор: Литвин Ірина Миколаївна кандидат філологічних наук, доцент кафедри теорії та практики перекладу Черкаського національного університету імені Богдана Хмельницького




ISBN

Литвин І. М., 2013

ЗМІСТ

Передмова Тема: «ПЕРЕКЛАДОЗНАВСТВО» ЯК ЛІНГВІСТИЧНА ГАЛУЗЬ ЗНАНЬ

1. Об’єкт, предмет і завдання курсу «Перекладознавство».

2. Текст як посередник процесу перекладу.

3. Розділи перекладознавства.

Тема: ПЕРЕКЛАД: ПРОБЛЕМА ДЕФІНІЦІЇ ТА ТИПОЛОГІЯ

1. Проблема дефініції перекладу.

2. Типологія перекладів.

Тема: ПРОБЛЕМА ЕКВІВАЛЕНТНОСТІ В ПЕРЕКЛАДОЗНАВСТВІ

1. Дефініція еквівалентності в перекладознавстві.

2. Типологія еквівалентності в перекладознавстві.

3. Залежність еквівалентності від типу перекладного тексту.

4. Трансформації як спосіб досягнення еквівалентності.

Тема: ІНФОРМАЦІЯ ЯК ОСНОВА ПЕРЕКЛАДУ

1. Дефініції інформації.

2. Типологія інформації в перекладознавстві.

2.1. Денотативна інформація.

2.2. Конотативна інформація.

2.3. Прагматична інформація.

Тема: МОДЕЛІ ПЕРЕКЛАДУ

1. Денотативна (ситуативна) модель перекладу.

2. Семантична модель перекладу.

3. Інформативна модель перекладу.

4. Трансформаційна модель перекладу.

5. Модель перекладу із мовою-посередником.

6. Психолінгвістична модель перекладу.

7. Комунікативні моделі перекладу.

8. Дискурсивна модель перекладу.

Тема: ФОНЕТИЧНИЙ АСПЕКТ ПЕРЕКЛАДУ

1. Транслітерація як прийом відтворення графічної форми іншомовного слова.

2. Транскрипція як прийом відтворення звукової форми іншомовного слова.

3. Комбінація транскрипції та транслітерації.

4. Фонографічна заміна за традицією.

5.	Зміна ритміко-мелодійного малюнка віршів.

Тема: ГРАМАТИЧНИЙ АСПЕКТ ПЕРЕКЛАДУ

1. Трансформації на словотвірному рівні

2. Трансформації на морфологічному рівні 2.1.Категорійна заміна. 2.2.Частиномовна заміна.

2.3.Заміна морфологічних засобів лексичними.

3. Трансформації на синтаксичному рівні

3.1.Заміна сполуки словом і навпаки.

3.2.Заміна синтаксичного зв’язку у словосполуках і реченнях.

3.3.Членування речень.

3.4.Об’єднання речень.

3.5. Додавання й опущення мовних одиниць і конструкцій.

3.6. Перестановки.

Тема: ЛЕКСИЧНИЙ АСПЕКТ ПЕРЕКЛАДУ

1. Міжмовні лексичні відповідники.

2. Денотативний аспект лексичних трансформацій.

3. Конотативний аспект лексичних трансформацій.

4. Номінативний аспект лексичних трансформацій.

Тема: ПРАГМАТИЧНИЙ АСПЕКТ ПЕРЕКЛАДУ

1. Переклад фразеологічних одиниць.

2. Фігуративні прагматичні трансформації.

3. Прагматичні концептуальні перетворення в перекладах.

4. Аксіологічні прагматичні трансформації.

5. Мегатекстові трансформації в перекладах.

Тема: ПРОБЛЕМА ЛАКУН І РЕАЛІЙ  В ПЕРЕКЛАДОЗНАВСТВІ

1. Лакуни. Типологія лакун.

2. Реалії. Класифікація реалій в перекладознавстві.

3. Прийоми перекладу реалій.

Питання для самоконтролю

Контрольні роботи

Основна література

Додаткова література

Словники

Термінологічний словник

ПЕРЕДМОВА


Перекладознавство – є однією з базових дисциплін напряму підготовки 6.020303

Філологія (Переклад), мета якої – формування у студентів компетенції перекладацької діяльності. Така мета передбачає розв’язання наступних завдань:

ознайомити студентів з базовими поняттями перекладознавства;

висвітлити основні проблеми перекладознавства;

охарактеризувати процес перекладу та його закономірності;

розкрити сутність міжмовних перекладацьких відповідників різного рівня;

описати перекладацькі трансформації;

формувати навички аналізу конкретних перекладних текстів;

формувати перекладацькі навички та уміння передачі інформації з однієї мови на іншу в усній та письмовій формі.

Указані завдання визначають формування у студентів наступних знань про:

переклад як подвійний інтерпретаційно-породжувальний дискурс.

види перекладів, специфіку усного та письмового перекладів,

моделі й установки перекладу,

еквівалентність і її типологію;

проблему інформації та її типи;

трансформації в перекладі та їхню класифікацію;

лексичний аспект перекладу;

граматичний аспект перекладу;

прагматичну відповідність текстів оригіналу та перекладу;

фонетичний аспект перекладу;

перекладацькі стратегії та тактики.

Оволодіння цими знаннями та їх практичне застосування обумовлюють формування у студентів умінь і навичок:

перекладу різних типів тексту,

аналізу прийомів перекладу різних типів тексту,

доперекладацького аналізу тексту,

аналітичного варіативного пошуку в процесі перекладу,

аналізу результатів перекладу.

      До навчального посібника увійшли теми курсу, в яких представлені актуальні питання сучасного перекладознавства: визначення та класифікація перекладу; проблема
      
еквівалентності та її типології: проблема інформації та її типів, моделі й установки перекладу; розглядаються також фонетичні, граматичні, лексичні та прагматичні аспекти перекладу.

Теоретичним  підґрунтямпосібника  є  якдоробок  класиківперекладознавства(О. Федорова,Я. Рецкера,В. Комісарова,О. Швейцера,Л. Бархударова,
В. С. Виноградова, Л. Латишева, Г. Єгера, Ю. Найди та ін.), так і сучасні напрацювання в

цій   галузізнань   (І. Алексєєвої,   М. Гарбовського,   Д. Єрмоловича,Т. Казакової,Л. Нелюбіна,О. Селіванової,  В. Сдобнікова,  О. Петрової,  Ю. Сорокіна,І. Марковіної,О. Ребрія та ін.)
      Кожна тема включає, крім теоретичної частини, питання для самоконтролю та тести, спрямовані на перевірку засвоєння студентами теоретичного матеріалу; а також різнопланові завдання (порівняння текстів оригіналу та перекладу; визначення й аналіз перекладацьких трансформацій; переклад тексту із застосуванням певних прийомів тощо),

все це сприятиме вдосконаленню практичних умінь і навичок студентів. До посібника включено модульні контрольні роботи, питання для самоконтролю, короткий словник термінів; списки основної та додаткової літератури, словників; указано джерела ілюстративного матеріалу.

      Авторка висловлює щиру вдячність відповідальному редактору посібника – доктору філологічних наук, професору, завідувачу кафедри теорії та практики перекладу Черкаського національного університету імені Богдана Хмельницького Селівановій Олені Олександрівні; рецензентам: доктору філологічних наук, професору Черкаського національного університету імені Богдана Хмельницького Кальку Миколі Івановичу,

кандидату філологічних наук, доценту Одеського національного університету імені І. І. Мечникова Матузковій Олені Прокопівні за доброзичливу критику, конструктивні зауваження та допомогу в написанні посібника.

ПЕРЕЛІК УМОВНИХ СКОРОЧЕНЬ


Англ. – англійська ВМ –вихідна мова Ісп. – іспанська МП – мова перекладу Нім. – німецька Пол. – польська Рос. – російська Укр. – українська Фр. – французька

Тема: «ПЕРЕКЛАДОЗНАВСТВО» ЯК ЛІНГВІСТИЧНА ГАЛУЗЬ ЗНАНЬ

Зміст

1. Об’єкт, предмет і завдання курсу «Перекладознавство».

2. Текст як посередник процесу перекладу.

3. Розділи перекладознавства.


1. Об’єкт, предмет і завдання курсу «Перекладознавство».

      Перекладознавство, або теорія перекладу, – наукова дисципліна, яка вивчає процес перекладу та результат перекладацької діяльності.

Завдання, що стоять перед перекладознавством:

розкриття базових понять перекладознавства;

висвітлення основних проблем теорії перекладу;

визначення процесу перекладу та його закономірностей;

        аналіз сутності міжмовних перекладацьких відповідників різних рівнів шляхом узагальнення та систематизації спостережень над конкретними текстами оригіналу та перекладу;

опис прийомів і способів перекладу;

розгляд історії перекладацької теорії та практики;

визначення ролі перекладів у розвитку вітчизняної культури;

формування умінь і навичок перекладацької діяльності тощо.

      Об’єкт перекладознавства – перекладні тексти та їхні оригінали, порівняння яких між собою надає дослідникам об’єктивні дані для розвитку теорії перекладу.

      Предметом вивчення перекладознавства є процес перекладу як подвійний інтерпретаційно-породжувальний дискурс.

2. Текст як посередник процесу перекладу.

      У перекладознавстві вивчається як процес перекладу, що відбувається у свідомості людини, так і результати цього процесу, мовленнєві утворення, тексти. Тексти є єдиним матеріалізованим свідоцтвом здійсненого процесу перекладу та конкретним матеріалом для зіставного наукового аналізу; вони дозволяють встановити перекладацькі закономірності, способи та прийоми еквівалентної передачі різноманітної й багатопланової інформації оригіналу в перекладі [Виноградов, с. 16]. Матеріалом перекладу є тексти різних сфер мовлення: розмовного, ділового, наукового,

публіцистичного тощо.

В. С. Виноградов пропонує таку класифікацію текстів [Виноградов, с. 16–17].

Розмовні  тексти,  що  поділяються  на  розмовно-побутові,  розмовно-ділові  тощо.

Розмовні тексти виконують функцію спілкування. Реалізуються в усній діалогічній формі та орієнтовані на взаємну комунікацію з будь-якою метою.

Офіційно-ділові	тексти:	державні,	політичні,	дипломатичні,	комерційні,

юридичні	документи	тощо.	Їхня	головна	функція	–	повідомлення	(інформативна).

Зазвичай вони існують у письмовій формі, яка в деяких видах документів чітко регламентована.

      Суспільно-інформативні тексти містять найрізноманітнішу інформацію, яка надходить каналами масової комунікації (з газет, журналів, радіо та телебачення). Їхня основна функція – повідомлення (інформативна). Ці тексти можуть бути тенденційними та розрахованими на певний вплив, на формування суспільної думки. Форма таких текстів найчастіше письмова. На радіо та телебаченні письмові тексти ретранслюються в усній формі; ораторські промови також можуть відтворювати письмовий оригінал.

      Наукові тексти мають багато підтипів, видів та підвидів, залежно від галузей знань і призначення. Серед них виокремлено спеціальні тексти, розраховані на професіоналів, і науково-популярні, призначені для масового читача. Таким текстам притаманна функція повідомлення й орієнтація на логічно послідовне, об’єктивне та доказове викладення змісту. Наукові тексти реалізуються зазвичай у письмовій формі.

Виступи на конференціях, з’їздах, симпозіумах тощо можуть бути і в усній формі.

Художні	тексти	охоплюють	усе	жанрове	розмаїття	художньої	літератури,

літературної критики та художньої публіцистики. Вони мають дві основні взаємопов’язані текстотвірні функції: впливу й естетичну. У таких текстах особливого значення набуває форма викладу. «У літературі втілено не лише і не стільки раціональне, скільки художнє й естетичне пізнання дійсності. Від того, як і в якій формі матеріалізується зміст, залежить естетична цінність твору та рівень емоційно -

експресивного впливу на читача, – підкреслює В. С. Виноградов. – У художніх текстах використовуються одиниці та засоби всіх стилів, але всі ці стильові елементи є включеними до особливої літературної системи та набувають естетичної функції »

[Виноградов, с. 16]. Художні тексти поділяються на види, наприклад, відповідно до літературних жанрів. Кожен вид має свою художню, мовну та функціональну специфіку.

Релігійні	твори:	канонічні	книги	Святого	Письма,	апокрифи,	Житія	святих,

проповіді, теологічні твори – вирізняються особливою своєрідністю. Переклад таких творів має багатовікову історію. Підхід до перекладу Біблії відомого лінгвіста та теоретика перекладу Ю. Найди був прийнятий за основу в кінці 1960-х і продовжує працювати й сьогодні. У монографії Ю. Найди «Теорія та практика перекладу», яка

написана спільно з Ч. Тейбером, вперше було запропоновано розгорнуту, глибоко обґрунтовану теорію біблійного перекладу.

3. Розділи перекладознавства, або теорії перекладу.

      Загальна теорія перекладу вивчає універсальні закономірності процесу перекладу взагалі та залежно від жанру перекладних текстів, визначає теоретичні засади міжмовних,

стилістичних, функціональних й інших відповідників, специфіку усного та письмового перекладу тощо. О. В. Федоров визначав загальну теорію перекладу як «систему узагальнення, застосовувану до перекладу різних видів матеріалу з різних мов на різні мови» [Федоров, с. 20].

      Часткові теорії перекладу виявляють особливості перекладу з однієї конкретної мови на іншу, типи відповідників між конкретними мовними одиницями та явищами,

види оказіональних мовленнєвих відповідників, індивідуальних стилістичних прийомів перекладачів тощо. За О. В. Федоровим, це «підсумки роботи дослідження перекладу з однієї конкретної мови на іншу та перекладу конкретних видів матеріалу» [Федоров,

с. 20].

      «Загальне та часткове завжди взаємопов’язане. Часткові теорії перекладу спираються на широкий емпіричний матеріал, збагачують загальну теорію, роблять її достовірнішою та доказовішою, – підкреслює В. С. Виноградов [Виноградов, с. 11].

      Спеціальні теорії перекладу досліджують специфіку різних видів перекладацької діяльності (переклад усний, письмовий, синхронний, послідовний, абзацно-фразовий тощо) й

особливості,  своєрідність  і  закономірності,  зумовлені  жанром  твору,  що  перекладається

(переклад художньої, наукової, технічної, публіцистичної та іншої літератури).

      Історія теорії та практики перекладу пов’язана з дослідженням історичних етапів й основних напрямків перекладацької діяльності, періодизацією перекладів,

варіюванням уявлень про сутність перекладу, роль перекладної літератури в національних літературах тощо.

      Критика перекладу дає оцінку адекватності перекладу оригіналові й обумовлює значення перекладів для культури мови, що приймає. Цей напрямок зазвичай пов'язаний із перекладами художньої літератури та тільки починає оформлюватися в самостійний науково обґрунтований розділ перекладознавства.

      Теорія машинного перекладу є підґрунтям моделювання процесу природного перекладу. Вона спрямована на комп’ютерне програмування та створення автоматичних систем перекладу з однієї мови на іншу переважно науково-технічних і ділових текстів.

Теорія машинного  перекладу ґрунтується на  доробку ряду дисциплін: по-перше,

математичної	теорії	інформації,	яка	накопичила	значний	потенціал	обчислення

інформаційних	структур,	досліджень	кодування	й	декодування	інформації;	по-друге,

кібернетичної науки, що дала підстави вважати можливим перекодування текстів з однієї мови на іншу при відносному збереженні смислу й визначила нові напрями лінгвістичних досліджень; по-третє, когнітивної науки, зокрема, генеративної граматики Н. Хомського,

який висунув плідну ідею багаторівневого моделювання мови, розробив ряд універсальних обмежень на трансформації синтаксичних структур. Продуктивними для машинного перекладу були й розробки в галузі лінгвістичної й логічної семантики,

лінгвостатистики,	загальної	морфології,	семантичного	синтаксису	тощо	(наприклад,

конфігураційний синтаксичний аналіз І. Мельчука та Л. Йорданської, фразовий аналіз П. Гарвіна, С. Куно, А. Етінгера, структурний синтаксис П. Сгалла, семантико-

синтаксична концепція Ю. Апресяна та його школи, що стала базою розробок багаторівневих лінгвістичних процесорів тощо [див. Селіванова 2008, с. 686–687].

      Із перекладознавством тісно пов’язана методика викладання перекладу, яка розробляє найоптимальніші методи навчання різним видам перекладу з однієї мови на іншу.

      Деякі дослідники вважають, що у сучасному перекладознавстві існують ще два розділи: практикологія перекладу, яка включає в себе соціологію перекладу, редакційну роботу над перекладом, методологію критики перекладу, та дидактика перекладу, що вивчає питання навчання перекладачів і складання посібників для них [див.: Виноградов,

с. 12–13].

      Становлення когнітивної лінгвістики зумовило появу нової галузі перекладознавства – когнітивної транслятології, орієнтованої на дослідження концептуальних структур, які відповідають вербальним формам текстів оригіналу та перекладу, а також когнітивних механізмів перетворення інформації при перекладі

(Фесенко 2001, 2002) [див. Селіванова 2008, с. 670–671].

Література

1.	Виноградов В. С.	Перевод:	общие	и	лексические	проблемы.	Учебное	пособие	/

В. С. Виноградов. – 3-е изд., перераб. – М. : КДУ, 2006. – 240 с.

2. Сдобников В. В., Петрова О. В. Теория перевода / В. В. Сдобников, О. В. Петрова. – М. : АСТ Восток-Запад, 2006. – 448 с.

3. Селіванова О. О. Сучасна лінгвістика: напрями та проблеми / О. О. Селіванова. − Полтава : Довкілля-К, 2008. − 712 с.

4. Федоров А. В. Основы общей теории перевода / А. В Федоров. − М. : Высшая школа, 1983. – 303 с.


Завдання для самостійної роботи

1.  Підготуйте  відповідь  на  питання:  «Міждисциплінарний  характер  теорії  перекладу»,

законспектувавши:  Сдобников В. В.,  Петрова О. В.  Теория  перевода  /  В. В. Сдобников,

О. В. Петрова. – М. : АСТ Восток-Запад, 2006. – С. 72 – 84.

Питання для самоконтролю

1. Що є об’єктом і предметом перекладознавства?

2. Які завдання стоять перед перекладознавством?

3. Назвіть галузі перекладознавства й охарактеризуйте їх.

4. Яку класифікацію текстів пропонує В. С. Виноградов?

5. У чому своєрідність художніх текстів як об’єктів перекладу?

6. Які питання вивчає теорія машинного перекладу?

7. З якими дисциплінами пов'язане перекладознавство?

8. На доробку яких дисциплін ґрунтується теорія машинного перекладу?

Тема: ПЕРЕКЛАД: ПРОБЛЕМА ДЕФІНІЦІЇ ТА ТИПОЛОГІЯ

Зміст

1. Проблема дефініції перекладу.

2. Типологія перекладів.


1. Проблема дефініції перекладу.

      Переклад – одне з найдавніших занять людини. Розбіжність мов спонукала людей до цієї нелегкої, але такої необхідної праці, яка слугує цілям спілкування й обміну духовними цінностями між народами [див. Виноградов, с. 5].

      Слово «переклад» багатозначне; на думку В. С. Виноградова, воно має два термінологічні значення, які нас цікавлять. Перше з них визначає розумову діяльність,

процес передачі змісту, вираженого однією мовою, засобами іншої мови. Друге називає

результат цього процесу – текст усний або письмовий. Хоча ці поняття й відрізняються,

вони являють собою діалектичну єдність, одне не мислиться без іншого [Виноградов, с. 5].

      Дефініції терміну «переклад» залежать від дослідницьких цілей і поглядів ученого та його приналежності до тієї чи іншої наукової школи.

      Один з засновників російського перекладознавства, прибічник денотативної теорії перекладу О. В. Федоров, для якого матеріалом аналізу «слугують тільки тексти як мовленнєві утворення», вважає, що переклад означає вміння «висловити правильно та повно засобами однієї мови те, що вже висловлено раніше засобами іншої мови» [Федоров

1983, с. 10]. Послідовники денотативних поглядів на переклад вважають його процесом опису за допомогою мови перекладу денотатів, описаних мовою оригіналу.

Прибічниця	структурних	методів	дослідження	Л. О. Черняховська	визначає

переклад як «перетворення структури мовленнєвого утворення, в результаті якого, при збереженні незмінним змістовного плану, змінюється план вираження. Одна мова замінюється іншою» [Черняховская, с. 3].

Послідовники трансформаційних методів дають такі визначення перекладу:

      Переклад – це «перетворення одиниць і структур вихідної мови (ВМ) на одиниці та структури мови перекладу (МП)» [Комиссаров 1973, с. 32].

      Переклад – процес перетворення мовленнєвого утворення однією мовою в мовленнєве утворення іншою мовою за умов збереження незмінного плану змісту, тобто значення [Бархударов, с. 11].

У перекладознавстві існує також комплексний підхід до визначення перекладу:

      Переклад – це вид мовного посередництва, за якого мовою перекладу створюється текст, що є комунікативно рівноцінним оригіналові (у функціональному, змістовному та
      
структурному плані) [Сдобников, Петрова, с. 92].

      Переклад – це викликаний суспільною необхідністю процес і результат передачі інформації (змісту), виражених у письмовому або усному тексті однією мовою, за допомогою еквівалентного (адекватного) тексту іншою мовою [Виноградов, с. 11].

Процес	перекладу	О. О. Селіванова	кваліфікує	як	подвійний	інтерпретаційно-

породжувальний дискурс [Селіванова 2008, с. 672], адже процес перекладу має дві фази:

1. Сприйняття й інтерпретація оригінального тексту перекладачем;

2. Породження тексту перекладу [див.: Виноградов, с. 31–34].

Дискурс розглядаємо як зв’язний текст у контексті  численних супровідних фонових

чинників – онтологічних, соціокультурних, психологічних тощо; текст, занурений у життя.

У когнітивно-комунікативному аспекті (насамперед в аспекті когнітивної семіотики)

переклад визначається як процес перекодування повідомлень, закодованих в знаках однієї мовної системи, у повідомлення, закодовані в знаках іншої мовної системи [Ребрій, с. 260].
2. Типологія перекладів.

      У перекладознавстві існують різні класифікації перекладів у залежності від певних критеріїв. За таким критерієм, як форма, в перекладознавстві послідовно виокремлюються

усний і письмовий переклад. Л. С. Бархударов пропонує докладніший поділ цих видів перекладу [Бархударов, с. 46 – 47].

Письмово-письмовий  переклад,  або  письмовий  переклад  письмового  тексту:

обидві мови – ВМ та МП – вживаються в письмовій формі.

Усно-усний переклад, або усний переклад усного тексту: обидві мови – ВМ та МП

–	вживаються	в	усній	формі.	У	межах	цього	виду  перекладу  існує	два	різновиди:

послідовний і синхронний переклад.

Послідовний переклад іде за текстом першотвору, або є таким, що вже пролунав,

тобто сказаним повністю, або виголошуваним з перервами – зазвичай «поабзацно», тобто групами з декількох речень, рідше «пофразово» – окремими реченнями з паузою після кожного речення.

      Синхронний переклад здійснюється одночасно з виголошуванням тексту оригіналу – точніше кажучи, він здійснюється в цілому одночасно, однак на окремих проміжках мовлення синхронний переклад або відстає від мовлення на ВМ з мінімальним розривом у часі (на декілька слів) або дещо забігає наперед порівняно з промовлянням тексту ВМ. Це стає можливим завдяки механізмові ймовірнісного прогнозування, тобто здатності перекладача до певної міри вгадувати зміст ще не сказаних відрізків тексту на ВМ. Це «прогнозування», компенсуючи деяке відставання синхронного перекладу порівняно зі звучанням оригінального тексту на інших відрізках, і
      
дає можливість здійснювати усний переклад у цілому одночасно з промовлянням вихідного тексту.

      Обидва позначені різновиди усно-усного перекладу – послідовний і синхронний – пов’язані зі специфічними труднощами психологічного характеру: перший різновид потребує від перекладача добре натренованої швидкодіючої пам’яті, незважаючи на те,

що під час послідовного перекладу як допоміжний засіб майже завжди виступає запис окремих одиниць перекладного тексту; під час другого ж на перший план виступає вміння одночасного слухання та говоріння, яке потребує спеціальної тривалої підготовки.

      Письмово-усний переклад, або усний переклад письмового тексту. ВМ вживається у письмовій формі, МП в усній. У цьому виді перекладу також можливими є два різновиди:

переклад, що здійснюється одночасно з читанням першотвору про себе (як і під час синхронного перекладу, з послідовними відставаннями та випередженнями). Такий різновид письмово-усного перекладу часто називають

«перекладом з аркуша»;

переклад, що здійснюється послідовно, після прочитання всього тексту в цілому або поабзацно. Такий різновид письмово-усного перекладу називають

«перекладом з підготовкою» (назва умовна, «підготовка» в цьому випадку мінімальна – попереднє прочитання та розуміння тексту оригіналу).

      Усно-письмовий переклад, або письмовий переклад усного тексту. ВМ вживається в усній формі, МП – у письмовій. Єдиним випадком практичного застосування усно-письмового перекладу є так званий диктант-переклад – один із різновидів тренувальних вправ на заняттях з вивчення іноземної мови, під час якого усний текст

(першотвір) вимовляється у штучно вповільненому темпі («швидкість диктанту»), що дає можливість здійснити письмовий переклад. Зрідка диктант-переклад зустрічається також у практичній діяльності перекладачів, коли перекладач друкує переклад іншомовного тексту, що диктується йому у вповільненому темпі [Бархударов, с. 46 – 47].

      За критерієм взаємозв’язку з оригіналом в перекладознавстві виокремлюються наступні види перекладу:

      Дослівний переклад – механічна підстановка слів заданої мови як еквівалентів слів іншої мови за умов збереження конструкції.

      Вільний переклад передає загальний зміст тексту іншою мовою відповідно до розуміння перекладача (не дотримуючись формальної відповідності між мовою-

оригіналом і мовою-перекладом).

За критерієм участі людини виокремлюють машинний – автоматичний переклад

тексту, виконаний електронними машинами. Операційними ланками машинного перекладу, який застосовує принцип «синтезу через аналіз», вважаються:

парсер  –  синтаксичний  (або  в  інших  моделях,  фонетичний  і  морфологічний)

аналіз вхідного тексту за допомогою лексикону та граматики;

трансфер – застосування проміжних рівнів представлення вхідного тексту за допомогою мов-посередників, структур знань, лексичних і синтаксичних фільтрів і т. ін.;

синтез вихідного тексту на підставі граматики та лексикону мови вихідного тексту й інформації проміжного рівня.

Сьогодні існує значна кількість діючих комерційних систем машинного перекладу,

серед яких SYSTRAN (перекладацька система BabelFish), EUROTRA (на базі мови-посередника з використанням есперанто), METAL, ATLAS, GETA, CETA, Automatic Dictionary lookup, Computer translation system, TAUM, ПРОМПТ, СОКРАТ, СПРИНТ, ЛОГОС, МЕТЕО, ВАЙДНЕР, ТИТУС,

КУЛЬТ, системи ЕТАП (як теоретична модель використовується концепція «СМИСЛ ↔ ТЕКСТ» І. Мельчука та його послідовників) тощо. В Україні розробка програм машинного перекладу

розпочалася у 60-ті р. р. Інститутом кібернетики Академії наук і Київським державним університетом ім. Тараса Шевченка. Для перекладу текстів із російської мови на українську створено систему
«Плай»  (словник	містить	155562	українських	слова	та	125741	російських	слів),	для	англо-

українського	перекладу	застосовується	програми	РУМП,	Language	Master,	Pragma	[див.

Селіванова 2008, с. 687].

      Критерій – за жанрово-стилістичною приналежністю тексту – дозволяє виокремити інформативний, або спеціальний, (офіційно-діловий, науково-технічний,

газетно-публіцистичний, переклад релігійних текстів) і  художній переклад.

За параметром (критерієм) сфери спілкування розрізнюють художній, науковий,

технічний, релігійний, юридичний, політичний, побутовий та інші типи перекладу.

Література

1. Бархударов Л. С. Язык и перевод / Л. С. Бархударов. – М. : Международные отношения, 1975. – 240 с.

2.	Виноградов В. С.	Перевод:	общие	и	лексические	проблемы.	Учебное	пособие	/

В. С. Виноградов. – М. : КДУ, 2006. – 240 с.

3. Комиссаров В. H. Слово о переводе / В. H. Комиссаров. – М. : Международные отношения, 1973. – 215 с.

4. Ребрій О. В. Сучасні концепції творчості у перекладі : монографія / О. В. Ребрій. – Харків : Харківський національний університет ім. В. Н. Каразіна, 2012. – 376 с.

5. Сдобников В. В., Петрова О. В. Теория перевода / В. В. Сдобников, О. В. Петрова. – М. : АСТ Восток-Запад, 2006. – 448 с.

6. Селіванова О. О. Сучасна лінгвістика: напрями та проблеми / О. О. Селіванова. − Полтава : Довкілля-К, 2008. − 712 с.

7. Федоров А. В. Основы общей теории перевода / А. В. Федоров. – М. : Высшая школа, 1983. – 303 с.

8. Черняховская Л. А. Перевод и смысловая структура / Л. А. Черняховская. – М.: Международные отношения, 1976. – 298 с.

Питання для самоконтролю

1. Чому в перекладознавстві існує значна кількість дефініцій перекладу?

2. Назвіть критерії класифікації перекладів.

3. Охарактеризуйте типи перекладу за формою.

4. Охарактеризуйте синхронний переклад.

5. Чим відрізняються синхронний і послідовний переклади?

6. Охарактеризуйте переклад з аркуша.

7. Назвіть операційні ланки машинного перекладу.

8. Назвіть діючі системи машинного перекладу.

9. Які системи машинного перекладу ви використовуєте?

Тести
1. Теорія перекладу – це …
а) наукова дисципліна, яка вивчає результат перекладацької діяльності.

b) наукова дисципліна, яка вивчає процес перекладу та результат перекладацької діяльності.

c) наукова дисципліна, яка вивчає процес перекладу.

2. Часткова теорія перекладу – це …
а) розділ лінгвістичної теорії перекладу, що вивчає  найбільш загальні  лінгвістичні

закономірності перекладу, незалежно від особливостей конкретної пари мов. b) переклад, при якому здійснюється опущення окремих частин оригіналу за моральними, політичних чи інших міркувань практичного характеру с) розділ теорії перекладу, що вивчає процес перекладу з однієї конкретної мови на іншу.

3. Коли сформувалася теорія перекладу як наука?
a) в 50-х роках 19 століття
b) в 50-х роках 20 століття
c) на початку 20-го століття
4. Дослівний переклад – це …

a) переклад, який забезпечує прагматичні завдання перекладацького акту на максимально можливому для досягнення цієї мети рівні еквівалентності

b) механічна підстановка слів заданої мови як еквівалентів слів іншої мови за умов збереження конструкції.

c) вид перекладу, при якому оригінал і переклад виступають в процесі перекладу у вигляді фіксованих (головним чином, письмових) текстів

5. Усний переклад – це …

a) вид перекладу, при якому оригінал та його переклад виступають в процесі перекладу в нефіксованій (усній) формі, що зумовлює однократність сприйняття перекладачем оригіналу і неможливість наступного зіставлення чи виправлення перекладу після його виконання.

b) переклад,  при  якому  здійснюється  опущення  окремих  частин  оригіналу  за

моральними, політичних чи інших міркувань практичного характеру. с) переклад, який забезпечує прагматичні завдання перекладацького акту на максимально можливому для досягнення цієї мети рівні еквівалентності

6. Універсальні закономірності процесу перекладу взагалі та залежно від типу перекладних текстів, визначає теоретичні засади міжмовних, стилістичних, функціональних та інших відповідників, специфіку усного та письмового перекладу вивчає …
a) загальна теорія перекладу

b) критика перекладу
c) стилістика

10. Спосіб усного перекладу, при якому перекладач починає переводити після того, як оратор перестав говорити, закінчивши всю промову або її частину -

a) синхронний переклад
b) послідовний переклад
c) спеціальний переклад

11. Сукупність наукових дисциплін, які вивчають різні аспекти перекладу ...
a) мовознавство
b) текстологія
c) перекладознавство

12. Спеціальна теорія перекладу – це …

а) розділ лінгвістичної теорії перекладу, що вивчає найбільш загальні лінгвістичні закономірності перекладу, незалежно від особливостей конкретної пари мов

b) розділ лінгвістичної теорії перекладу, що вивчає особливості процесу перекладу текстів різного типу і впливу на цей процес мовних форм та умов його здійснення

c) розділ теорії перекладу, що вивчає процес перекладу з однієї конкретної мови на іншу

10. Художній переклад – це …

a) переклад творів художньої літератури, тобто текстів, основна функція яких полягає в художньо-естетичному впливі на читача.

b) переклад, який забезпечує прагматичні завдання перекладацького акту на максимально можливому для досягнення цієї мети рівні еквівалентності.

c) відмова від передачі в перекладі значення граматичної одиниці ВМ.
11. «Переклад з аркуша» – це …
а) усно-письмовий переклад

b) послідовний переклад
c) науковий переклад

12. Спосіб перекладу, при якому перекладач, слухаючи оратора, практично одночасно промовляє переклад – це …
a) послідовний переклад

b) спеціальний переклад c ) синхронний переклад

Тема: ПРОБЛЕМА ЕКВІВАЛЕНТНОСТІ В ПЕРЕКЛАДОЗНАВСТВІ

Зміст

1. Дефініція еквівалентності в перекладознавстві.

2. Типологія еквівалентності в перекладознавстві.

3. Залежність еквівалентності від типу перекладного тексту.

4. Трансформації як спосіб досягнення еквівалентності.


1. Дефініція еквівалентності в перекладознавстві.

Еквівалентність	перекладу	є	головною	ознакою	й	умовою	його	існування:

«Еквівалентність розкриває найважливішу особливість перекладу та є одним із центральних понять сучасного перекладознавства», – зазначає В. Н. Комісаров.

      Вважається, що вперше термін еквівалент використано в сучасному перкладознавстві з огляду на машинний переклад, а традиційний термін перекладацька еквівалентність ввів до перекладознавства Р. Якобсон у статті «О лингвистических аспектах перевода» 1959 р. [див. Гарбовский, с. 264].

      Проблема встановлення еквівалентності (відповідності) текстів оригіналу та перекладу завжди залишиться дискусійною та відкритою для розгляду, «адже,

здійснюючи переклад, перекладач свідомо чи несвідомо залучає до тексту власне розуміння оригіналу й установлює баланс співвідношення двох мов, культур, онтологій»,

– пояснює О. О. Селіванова. Отже, переклад передбачає потрійну корекцію змісту оригінального тексту:
при рефлективній інтерпретації його перекладачем,

при породженні ним перекладного тексту в новій семіотичній формі,

при	сприйнятті	цієї	форми	та	вкладеного	змісту	адресатом	перекладу

[Селіванова 2008, с. 674].

Еквівалентність текстів оригіналу та перекладу в перекладознавстві розглядається:

       як збалансоване співвідношення двох найбільш важливих характеристик текстів оригіналу й перекладу: повноти й точності змісту, що передається [Латышев 1981, с. 5];

       як збереження відносної рівності змістової, смислової, семантичної, стилістичної та функціонально-комунікативної інформації оригіналу та перекладу [Виноградов, с. 19].

      Для розмежування понять еквівалентності перекладу та відповідності прагматичного впливу текстів оригіналу й перекладу було введено термін адекватність.

Адекватність перекладу розглядається як:

близькість оцінок змісту текстів їхніми адресатами;

відповідність поставленій перед перекладачем меті.

      Концепція, згідно з якою оцінка ефективності перекладу залежить від ступеня досягнення поставленої перед перекладачем мети, отримала назву скопос-теорії,

розробленої у працях німецької дослідниці К. Райс. У книзі «Основи всезагальної теорії перекладу» (1984 р.) вона разом із X. Вермейєром обґрунтувала положення про переклад як вид практичної діяльності, успіх якої визначається ступенем досягнення мети цієї діяльності. Теологічна установка перекладача може залежати від типу тексту, кола можливих адресатів; відповідно до поставлених цілей один текст може отримати кілька варіантів перекладу. При цьому дотримання еквівалентності оригіналу й перекладу не є важливим, якщо це не передбачено метою, головне – задовольнити попит замовників

перекладу,	відповідаючи	цілям	[див.	Селіванова	2008,	с. 675].	Цю	думку	поділяє

В. Н. Комісаров: «Потрібно лише, щоб переклад зберігав мету комунікації оригіналу, а

конкретне	рішення	може	бути	різним»	[Комиссаров	2002,	с. 121-122].	За

В. Н. Комісаровим, мета комунікації може бути інтерпретована як частина змісту висловлювання, що виражає головну чи домінантну функцію цього висловлювання.

В. Н. Комісаров мету комунікації розглядає як рівень еквівалентності Розмежовує поняття еквівалентності й адекватності О. Д. Швейцер, услід за ним і

М. К. Гарбовський. «Адекватність перекладу передбачає його відповідність тим очікуванням, які покладають на нього учасники комунікації, а також тим умовам, в яких він створюється. Категорія адекватності є характеристикою не міри відповідності тексту перекладу тексту оригіналу, а міри його відповідності учасникам комунікації», – вважає М. К. Гарбовський [Гарбовский, с. 289]. При цьому зазначає, що адекватність як властивість перекладу в більшій мірі орієнтована на одержувача перекладу.

Зважаючи	на	розмежування	термінів	адекватність	й	еквівалентність,

виокремлюють адекватний та еквівалентний переклад:

адекватний відповідає поставленій меті,

еквівалентний  ґрунтується  на  функціональній  відповідності  оригіналу  та

перекладу.

2. Типологія еквівалентності в перекладознавстві.

      У перекладознавстві розрізнюють теоретично можливу й оптимальну еквівалентність.

        теоретично можлива визначається співвідношенням структур і правил функціонування двох мов,

оптимальна – відповідністю оригіналу та перекладу в конкретному випадку.

      Співвідношення між цими двома типами еквівалентності покладені в основу рангових моделей перекладу, які враховували як мінімальні відповідності морфем, слів,
      
речень, так і модифікували вибір перекладача нормами мов оригіналу й перекладу та контекстом. Досягнення повної еквівалентності в такому розумінні практично неможливе,

а іноді навіть небажане, адже це руйнує відповідність впливу текстів на читача оригіналу та перекладу [див. Селіванова 2008, с. 675].

      Спроба побудувати типологію еквівалентності, знайти щаблі, що ведуть від теоретично можливої до оптимальної, зумовили виникнення теорії рівнів еквівалентності.

Найвідоміші теорії рівнів еквівалентності ґрунтуються на трьох типах відповідностей знака, установлених в семіотиці: семантичному, синтаксичному та прагматичному

[Гарбовский, с. 295].

        Семантика є відношенням знака (в унілатеральній концепції знака) або форми знака (в білатеральній концепції) до позначеного ним змісту.

Синтактика є відношенням знака до інших знаків в мовленнєвому потоці.

Прагматика є відношенням знака до інтерпретатора.

      Модель перекладацької еквівалентності Г. Єгера відтворюється на чотирьох рівнях:


прагматичному (для чого говорить)

семантичному-1 – денотативному (про що говорить)

семантичному-2 –  сигніфікативному (як сказати)

        синтаксичному (як розташувати елементи висловлювання відносно один одного) (Єгер 1978, с. 136-137) [цит. за: Гарбовский, с. 295].

О. Д. Швейцер також виокремлює чотири рівні еквівалентності:

прагматичний,

семантичний (компонентний),

семантичний (референційний),

синтаксичний [Швейцер 1988, с. 85-87].

      Домінуючим є прагматичний рівень, що «охоплює такі життєво важливі для комунікації фактори, як комунікативна інтенція, комунікативний ефект, установка на адресата ... управляє іншими рівнями» [Швейцер 1988, с. 86-87].

В. Н. Комісаров розмежовував такі рівні еквівалентності:

мети комунікації,

способу опису ситуації,

опису ситуації,

структури висловлення,

лексико-семантичної відповідності [Комиссаров 2002, с. 134].

      У найсучасніших працях теоретиків перекладознавства розглядаються такі типи еквівалентності:

денотативна (фонова // екстралінгвальна) інформаційна еквівалентність;

конотативна, орієнтована на передачу стилістичного регістру або говору

(соціолекту);

структурно-нормативна як збереження жанрової специфіки оригіналу;

        прагматична, що передбачає адаптацію змісту оригіналу з метою його правильного сприйняття читачем перекладу;

        формально-естетична, орієнтована на відповідність враження від тексту оригіналу та перекладу [Мирошниченко 2003].

      Американський перекладач і теоретик перекладу Ю. Найда запропонував виділити два типи еквівалентності перекладу: формальну та динамічну [Найда 1978].

      Формальна орієнтована на оригінал (на форму та зміст) і передбачає збереження в тексті перекладу формальних ознак оригіналу (відтворення граматичних форм, пунктуації,

абзаців, калькування ідіом за умови пояснення у примітках і коментарях відхилень від оригіналу). «При дотриманні формальної еквівалентності увага концентрується на самому повідомленні, як на його формі, так і на змісті ...» [Найда 1978, с. 117]. Ю. Найда такий переклад називає перекладом-глосою, що переносить реципієнта до культури народу,

мовою якого написаний оригінал.

      Динамічна еквівалентність орієнтована на читача перекладу й тому потребує від перекладача адаптації лексики та граматики. Одержувач перекладу не переноситься до іншої культури, йому запропоновано «модус поведінки, релевантний контексту його власної культури» [Найда 1978, с. 129].

      Ю. Найда вважав формальну та динамічну еквівалентність полюсами, між якими розташовуються чимало проміжних типів [Гарбовский, с. 305]. За Ю. Найдою, точний переклад є неможливим, отже, перед перекладачем постає вибір типу еквівалентності.

Домінантою перекладу дослідник вважав динамічну еквівалентність, зважаючи на культурно-етнічний акцент його школи та специфіку перекладацької діяльності в Американському біблійному товаристві (адаптація Біблії переважно для сприйняття африканськими й індіанськими племенами) [Селіванова 2008, с. 676].

      У перекладознавчих студіях кінця 80-х р.р. 20 ст. динамічна еквівалентність поступилася місцем комунікативно-функціональній, що визначається:
як	найоптимальніша	збалансованість	смислової,	конотативної,

екстралінгвістичної інформації текстів оригіналу та перекладу, що мотивується необхідністю досягнення рівноцінності їхнього впливу на своїх адресатів [Текст и

перевод, с. 31];

       як найоптимальніший баланс семантики та форми, денотативної, конотативної стилістичної, культурної, прагматичної інформації текстів оригіналу та перекладу

[Селіванова 2012, с. 456].

      Визначення функціонально-комунікативної еквівалентності О. О. Селівановою ґрунтується на визначенні, запропонованому в монографії «Текст і переклад», однак не абсолютизується відповідність прагматичного впливу оригіналу та перекладу на своїх читачів.

3. Залежність еквівалентності від типу перекладного тексту.

      В. С. Виноградов розглядає проблему еквівалентності в залежності від типу перекладного тексту. Рівень еквівалентності усних і письмових перекладних текстів різний. Найскладнішим для досягнення еквівалентності є усний, насамперед синхронний,

переклад. При синхронному перекладі на зниження рівня еквівалентності впливають:

        фазовий зсув (усне перекладне мовлення породжується майже одночасно з сприйняттям усного повідомлення мовою оригіналу: на деяких відрізках перекладач відстає від тексту оригіналу за рахунок випередження на інших);

        синтаксичні трансформації (дієслово замість дієслівного звороту, перетворення складнопідрядного речення на складносурядне або на самостійне речення; зняття займенникових повторів тощо);
 словесне ущільнення (згортання) інформації;

        скорочення інформативної надмірності (надлишковості), якщо вона має місце в мовленні оратора;

        ймовірнісне прогнозування, тобто вмінні передбачати зміст фрази за її початковими лексичними одиницями, ключовими словами;

        прискорення темпу мовлення (в ритмі 150-200 слів на хвилину), при цьому неминучі пропуски та помилки;
 втрата  особистісних  характеристик  мови  оратора  (тембр,  модуляція  голосу,

експресивність інтонації тощо).

      В. С. Виноградов еквівалентність усного перекладу оригіналу визначає як редуковану відносну еквівалентність [Виноградов, с. 20 – 21].

      Рівень еквівалентності письмового перекладу – книжних (друкованих) текстів – набагато вищий. На відміну від усного, письмовий переклад створюється при постійному зверненні до оригіналу, до різних словників, довідників, енциклопедій тощо.

      Офіційно-ділові тексти повністю орієнтовані на передачу змісту. Їхня форма в більшості випадків стереотипна. Звертання, зачини тексту, послідовність викладу,
      
кінцівки документів у кожній мові підпорядковуються суворим правилам риторики та рясніють мовними штампами. У мові перекладу зберігається композиція оригіналу, але самі мовні штампи можуть відрізнятися за внутрішньою формою, збігаючись за змістом.

У процесі перекладу іноді доводиться вдаватися до дослівного  викладу (наприклад, в

дипломатичних документах).

Відносність еквівалентності офіційно-ділових текстів визначається:

відмінностями в мовних кліше, в риторичних структурах різних мов;

можливістю появи елементів буквалізму;

стилістичною нейтралізацію тексту перекладу;

розбіжністю характеристик нейтрального стилю в різних мовах [Виноградов,

с. 22].

Для	суспільно-інформативних	текстів	(газетних	і	журнальних	публікацій)

характерне використання значної кількості звичних кліше, стереотипних фраз, газетних штампів, політичних термінів і понять, соціальних реалій тощо. У цьому випадку перекладач прагне перш за все передати точний соціально-політичний зміст таких публікацій і їхню суспільну спрямованість.

      Відмінності між оригіналом і перекладом суспільно-інформативних текстів виникають за рахунок:

синтаксичних трансформацій рема-тематичного характеру;

усталених в мові перекладу відповідників;

різниці в стилі газетно-журнальних публікацій мов оригіналу та перекладу;

пояснювальних експлікацій в перекладі.

      Ступінь відносної еквівалентності наукових текстів залежить від їхніх типів і видів. Чим більше формалізований науковий текст, тим еквівалентніший його переклад.

Переклади деяких праць з математики, хімії чи біології, що складаються з стереотипних фраз, які вводять відповідні формули, майже тотожні оригіналу. У процесі перекладу наукових праць основне – передати логіку думки, суть наукової доктрини, послідовність міркування. Для цього нерідко приходиться в перекладах міняти синтаксичну структуру фраз оригіналу, знижувати емоційну тональність, якщо вона є в оригіналі, давати описові трактування термінів.

Рівень відносної еквівалентності перекладів наукової літератури обумовлюється:

деякими граматичними трансформаціями,

логічними, термінологічними уточненнями та роз'ясненнями.

У художньому перекладі (особливо віршованому), за словами В. С. Виноградова,

свої	особливі	закони	еквівалентності	оригіналу:	«...	він	може	лише	нескінченно

зближуватися з оригіналом. Тому що у художнього перекладу є свій творець, свій мовний матеріал і своє життя в мовному, літературному та соціальному середовищі, що відрізняється від середовища оригіналу» [Виноградов 2006, с. 23].

Причини відносної еквівалентності художнього перекладу й оригіналу викликані:

своєрідністю сприйняття оригіналу перекладачем;

різносистемністю мов;

відмінностями соціокультурного середовища;

стилем перекладача тощо.

4. Трансформації як спосіб досягнення еквівалентності.

4.1. Визначення трансформацій в перекладознавстві.

Для  досягнення  еквівалентності  оригіналу та  перекладу,  за  відсутності  прямих,

повних відповідників, перекладачеві необхідно вміло застосувати трансформації – перетворення, які здійснюються при переході від оригінального тексту до перекладного.

      Під перекладацькими трансформаціями М. К. Гарбовський розуміє «такий процес перекладу, в ході якого система смислів, укладена в мовних формах вихідного тексту,

сприйнята та зрозуміла перекладачем в силу його компетентності, трансформується природним чином внаслідок мовної асиметрії в більш-менш аналогічну систему смислів,

перевтілюючись у форми мови перекладу» [Гарбовский, с. 366].

      Л. К. Латишев, розуміючи еквівалентність як рівноцінний вплив тексту оригіналу та перекладу на своїх читачів, визначає трансформації як відступ від структурного та семантичного паралелізму між вихідним текстом і перекладом на користь їхньої рівноцінності з точки зору впливу [Латышев, с. 27].

На думку Л. С. Бархударова, переклад можна вважати міжмовною трансформацією

[Бархударов, с. 6] в широкому розумінні цього терміну. У вузькому значенні перекладацька трансформація, за О. О. Селівановою, – «це перетворення, модифікація форми, або змісту і форми, зокрема, з метою збереження відповідності комунікативного впливу на адресатів оригіналу й перекладного тексту» [Селіванова 2012, с. 456]. На її думку, такі перетворення здійснюються як на підставі системних розбіжностей двох мов і є системними трансформаціями, так і через відмінність культур, онтологій двох народів,

програм інтерпретації читачів оригіналу та перекладу. Останні перетворення можна назвати функціональними [Селіванова 2012, с. 456].

4.2. Типологія трансформацій у перекладознавстві.

У	перекладознавстві	існують	різні	типології	трансформацій.	Я. Й. Рецкер

виокремлює  вперекладі  трикатегорії  відповідників:  1) еквіваленти,  2) варіантні  таконтекстуальнівідповідники,3) перекладацькі   трансформації.   До трансформацій
відносить:  диференціацію  значень,  конкретизацію,  генералізацію,  змістовий  розвиток,

антонімічний переклад, цілісне перетворення та компенсацію втрат [Рецкер, с. 11–12].

За класифікацією Л. С. Бархударова, яку він сам називає приблизною й умовною,

трансформації  діляться  на  перестановки,  заміни,  додавання  й  опущення  [Бархударов,

с. 36].

      Л. С. Бархударов, Л. К. Латишев, Т. Р. Левицька, А. М. Фітерман, В. Н. Комісаров трансформації підрозділяють на морфологічні, синтаксичні, стилістичні, семантичні,

змішані.

      Нову класифікацію перекладацьких трансформацій запропонувала О. О. Селіванова, спираючись на тріаду мовного семіозису (Ч. Морріс) – семантики,

синтактики та прагматики, оскільки переклад є перетворенням мовного продукту однієї семіотичної системи продуктом іншої, орієнтованим на інтерпретанту свого адресата

[Селіванова 2012, с. 456].

      На думку О. О. Селіванової, розділити наведені три виміри семіозису як цілісного процесу вкрай важко, адже зміна форми зумовлює здебільшого і зміну смислу,

модифікація прагматичного впливу також передбачає зміну форми та змісту повідомлення. Ураховуючи таку нероздільність, перекладацькі трансформації умовно діляться на формальні, формально-змістові, обумовлені специфікою мовних систем оригінального та перекладного текстів, а також контекстуальними та прагматичними факторами, та прагматичні, останні є також формально-змістовими [Селіванова 2012,

с. 458].

      Формальні трансформації передбачають зміну форми в перекладі при збереженні змісту оригіналу.

Формально-змістові трансформації передбачають зміну форми та модифікацію

змісту.

Кожен з цих типів представлений одиницями різних мовних рівнів: фонетичного,

графічного, лексичного, граматичного (морфологічного та синтаксичного) тощо.

Література1.Виноградов В. С.Перевод:  общие  и  лексические  проблемы.  Учебноепособие/В. С. Виноградов. – 3-е изд., перераб. – М. : КДУ, 2006. – 240 с.2.Гарбовский Н. К.  Теория  перевода:  Учебник  /  Н. К. Гарбовский.  –  М.  :  Изд-воМосковского университета, 2004. – 544 с.3.Комиссаров В. Н.Современноепереводоведение[Електроннийресурс]/В. Н. Комиссаров–М.:ЭТС,2002,424 с.–Режимдоступу:
http://library.durov.com/Komissarov-089.htm

4. Латышев Л. К. Курс перевода (эквивалентность перевода и способы ее достижения) /

Л. К. Латышев. – М., 1981. – 237 с.

5. Найда Ю. К науке переводить // Вопросы теории перевода в зарубежной лингвистике /

Ю. Найда. – М. : Международные отношения, 1978. – С. 114 – 137.

6.	Рецкер Я. И.	Теория	перевода	и	переводческая	практика	/	Я. И. Рецкер.	–	М.	:

Р. Валент, 2004. – 240 с.

7. Селіванова О. О. Лінгвістична енциклопедія / О. О. Селіванова. − Полтава : Довкілля-

К, 2011. − 844 с.

8. Селіванова О. О. Світ свідомості в мові. Мир сознания в языке. Монографічне видання / О. О. Селіванова. – Черкаси : Ю. Чабаненко, 2012. – 488 с.

9. Селіванова О. О. Сучасна лінгвістика: напрями та проблеми / О. О. Селіванова. – Полтава: Довкілля-К, 2008. – 712 с.

10. Текст и перевод. – М. : Наука, 1988. – 160 с.

11. Швейцер А. Д. Теория перевода. Статус, проблемы, аспекты / А. Д. Швейцер. – М. :

Наука, 1988 – 216 с.

Питання для самоконтролю

1. Порівняйте дефініції еквівалентності різних перекладознавців. Чим відрізняються ці визначення?

2. Чи може бути еквівалентність оригіналу та перекладу повною? Обґрунтуйте відповідь.

3. Яку корекцію передбачає переклад змісту оригінального тексту?

4. Які рівні перекладацької еквівалентності виокремлюють О. Швейцер і Г. Єгер?

5. Чим відрізняються формальна та динамічна еквівалентність?

6. У чому вбачаєте різницю між еквівалентністю й адекватністю?

7. Дайте визначення трансформації за О. О. Селівановою?

8. Які типи трансформацій виокремлює Л. С. Бархударов?

9. Який критерій лежить в основі нової типології трансформацій О. О. Селіванової?

10. Які трансформації є формальними?

11. Які трансформації називаються формально-змістовими?

12. У чому вбачаєте різницю між формальними та формально-змістовими трансформаціями?

13. Прокоментуйте вислів В. С. Виноградова: «Художній переклад породжується оригіналом, залежить від нього, але в той же час має відносну самостійність, оскільки стає фактом мови, на яку перекладається» [Виноградов, с. 24].

14. Як ви розумієте наступне зауваження: У художньому перекладі (особливо віршованому) проявиться «індивідуальність перекладача, обумовлена його художнім

сприйняттям, талантом, своєрідністю відбору мовних засобів. Ці обумовлені індивідуальністю перекладача риси не мають ніякого відношення до авторського стилю оригіналу, що не співвіднесені безпосередньо з текстом оригіналу. Їхній парадокс у тому, що вони небажані, але неминучі» [Виноградов, с. 24].

15. Які фактори впливають на зниження рівня еквівалентності у процесі синхронного перекладу?

16. За рахунок чого виникають відмінності між оригіналом і перекладом суспільно-інформативних текстів?

17. Якими факторами визначається відносність еквівалентності офіційно-ділових текстів?

Тести
1.Еквівалентність – це…

   а) найоптимальніший баланс семантики та форми, денотативної, конотативної, стилістичної, культурної, прагматичної інформації текстів оригіналу та перекладу;

б) невідповідність тексту оригіналу та перекладу; в) вимога максимально можливої близькості перекладу до оригіналу;

   г) одиниця мови перекладу, що регулярно використовується для перекладу однієї одиниці вихідної мови.

2. Термін еквівалентність до перекладознавства ввів:

а) Ю. Найда; б) А. Нойберт; в) Р. Якобсон; г) О. Федоров.

3. Хто запропонував таке визначення еквівалентності: «Еквівалентність – це найоптимальніший баланс семантики й форми, денотативної, конотативної, стилістичної, культурної, прагматичної інформації текстів оригіналу та перекладу»?

а) Р. Якобсон; б) В. Комісаров; г) О. Селіванова; д) О. Швейцер.

4. Хто з дослідників розробляв скопос-теорію?

а) К. Райс і Х. Веймер; б) О. Швейцер; в) О. Каде; г) О. Селіванова.

6. Які типи еквівалентності виокремив Ю. Найда?

а) оптимальну та теоретично можливу; б) формальну та динамічну; в) адекватну та повноцінну;

г) диференціював еквівалентність за рівнями.

7. Який тип еквівалентності, за Ю. Найдою, орієнтований на оригінал і передбачає збереження в тексті перекладу формальних ознак оригіналу?

а) динамічна; б) формальна;

в) функціонально-комунікативна; г) оптимальна.

8. Які три типи відповідників запропонував розрізняти Я. Рецкер?

а) 1) еквіваленти, 2) варіантні та контекстуальні, 3) перекладацькі трансформації. б) еквівалент, аналог, звуження;

в) еквівалент, розширення; антонімічний переклад; г) аналог, еквівалент, антонімічний переклад.

9. Які рівні еквівалентності виокремлював О. Швейцер?

а) стилістичний, граматичний, прагматичний; б) формальний, формально-змістовий; в) прагматичний, семантичний, синтаксичний; г) стилістичний, лексичний, граматичний.

10. Коли динамічну еквівалентність змінила комунікативно-функціональна?

а) в 60-х рр, 20 ст. б) в 90-х рр, 20 ст. в) на початку 20 ст.

г) в 80-х рр., 20 ст.

11. … – це перетворення, модифікація форми або змісту та форми з метою збереження відповідності комунікативного впливу на адресатів оригіналу та перекладу.

а) еквівалентність; б) трансформації; в) деформації; г) переклад.

12. Які типи трансформацій виокремлює О. О. Селіванова?

а) формальні та змістові; б) формальні та формально-змістові; в) семантичні та формальні;

г) граматичні та формально-змістові.

Тема: МОДЕЛІ ПЕРЕКЛАДУ

Зміст

1. Денотативна (ситуативна) модель перекладу.

2. Семантична модель перекладу.

3. Інформативна модель перекладу.

4. Трансформаційна модель перекладу.

5. Модель перекладу із мовою-посередником.

6. Психолінгвістична модель перекладу.

7. Комунікативні моделі перекладу.

8. Дискурсивна модель перекладу.



     Актуальною проблемою сучасного перекладознавства є моделювання перекладацького процесу.

     Моделі перекладу – це гіпотетичні абстрактні схеми представлення процесу перекладу, метою побудови яких є спроба знайти пояснення перетворенню змісту,

вираженого засобами однієї мови, на відповідний зміст, виражений засобами іншої мови

[Селіванова 2012, с. 445].

     Модель перекладу – умовний опис низки розумових операцій, виконуючи які перекладач може здійснити переклад всього оригіналу або його частини [Комиссаров 1990,
с. 158].

Найбільш  поширеними  в  загальній  теорії  перекладу  є  денотативна,  семантична,

трансформаційна, семантико-семіотична, комунікативно-функціональна, інформативна моделі перекладу.

     Денотативна (ситуативна) модель перекладу передбачає ототожнення знаків двох мов із денотатами або референтами на підставі єдності предметного світу, складники якого отримують позначення у мовах світу. За умови відсутності у певних мовах відповідників перекладач компенсує такі лакуни за рахунок коментарів, приміток, прямих запозичень. Звернення до денотативної ситуації зумовлює спосіб її опису в певній культурі засобами відповідної мови [див.: Виноградов, с. 27; Нелюбин, с. 46; Cдобников,

Петрова, с. 228–232; Селіванова 2012, с. 446].

     Семантична модель перекладу апелює до змістовних компонентів вихідного тексту, застосовуючи компонентний аналіз відповідників, і до синтезу змісту в матеріалі мови перекладу. Ця модель оперує глибинними семантичними категоріями та
     
структурами й передбачає досягнення адекватності шляхом відповідності набору семантичних, конотативних і стильових ознак [Виноградов, с. 27; Селіванова 2012, с. 446].

     Завданням інформативної моделі перекладу (яку запропонував і розробив Р. К. Міньяр-Бєлоручев) є врахування різних типів інформації, носієм яких є оригінальний текст і які повинен декодувати перекладач, щоб мовою перекладу перетворити інформаційний масив для оптимального сприйняття його адресатом перекладу.

Інформативна модель має переважно етнокультурну установку, враховує своєрідність культур, онтологій етносів, умови створення вихідного тексту, культурну компетенцію адресатів перекладу [Виноградов, с. 27; Нелюбин, с. 44–45; Селіванова 2012, с. 446].

Трансформаційна	модель	перекладу	(І. І. Ревзін,	В. Ю. Розенцвейг,	Ю. Найда)

ґрунтується  на  міжмовних  трансформаціях  мінімальних  ядерних  глибинних  структур,

зокрема, на перебудові синтаксичних схем побудови речень, знанні принципів і параметрів вихідної мови й мови перекладу, трансформацій й обмежень на них у певних мовах [див.: Виноградов, с. 27; Нелюбин, с. 55–56; Cдобников, Петрова, с. 233–238;

Селіванова 2012, с. 446].

     Модель перекладу із мовою-посередником розглядають або як еталонну систему поєднання наборів ознак двох мов, або як гіпотетичну концептуальну мову, що представляє зміст тексту й позбавлена особливостей мов оригіналу та перекладу.

Дослідники припускають можливість мови-посередника лише для двох мов при перекладі тексту з однієї мови на іншу як проміжний простір між ними, що фактично є сполученням двох мов. Так, мова-посередник містить набір еталонних ознак, які всі не можуть бути представлені в тій чи іншій мові, а наявні в кожній із мов частково [див.: Селіванова 2012,

с. 447].

     Психолінгвістична модель перекладу передбачає використання такої внутрішньої програми як згорнутого змісту оригінального тексту (концепту), що дає змогу перекодувати її за правилами мови перекладу. При цьому перекладач проектує власне зовнішнє мовлення на зміст і форму вихідного тексту.

     А. Баранов представляє прикладну модель «синтезу через аналіз», проміжною ланкою якої концептуальне представлення тексту, позбавлене особливостей вхідної та вихідної мов, забезпечене мовними знаннями та здатністю й різноманітними екстралінгвальними знаннями. Дослідник наголошує на тому, що переклад за повною схемою − це не підбір перекладацьких відповідників, а максимально глибоке розуміння тексту плюс породження нового тексту іншою мовою, або, інакше, два послідовних переклади: спершу на гіпотетичну концептуальну мову-посередник, а потім, уже з цього посередника, на мову-
мету.	У	наведеній	моделі	перекладу	застосовується	принцип	мови-посередника	як

гіпотетичної концептуальної мови, що представляє зміст тексту й позбавлена особливостей мов оригіналу та перекладу. Перехід від етапу прямого перекладу до систем із трансфером,

що є стратегією побудови програм машинного перекладу за допомогою введення проміжної мови-посередника, приводить до ідеї створення універсальної семантичної мови,

незалежної від вхідної й вихідної мов. Однак розробка такої мови зіткнулася з недостатнім рівнем сучасної семантичної теорії та залишилася віддаленою перспективою [див.:

Селіванова 2012, с. 448].

     Комунікативні моделі перекладу корелюють із моделюванням комунікативних ситуацій у теорії комунікації, прагматиці, теорії зв’язку. Такі моделі є різноманітними за кількістю складників, способом їхньої взаємодії (О. Каде, В. Вілс). Переклад у цих моделях розглядається як перехідна ланка між двома накладеними одна на одну комунікативними ситуаціями й передбачає дві фази: декодування й обробки перекладачем змісту оригінального тексту й породження нового тексту мовою перекладу. За словами Р. К. Міньяр-Бєлоручева, переклад мовби подвоює компоненти комунікації, з’являються два джерела, кожне із своїми мотивами і цілями висловлення, дві ситуації (зокрема,

позитивна й негативна), два мовленнєвих утворення і два одержувача. Подвоєння компонентів комунікації і є головною відмінністю перекладу як виду мовленнєвої діяльності.

     Перша фаза комунікативних моделей перекладу передбачає рефлексивне розуміння перекладачем світу смислів адресанта оригінального тексту, його програми інтерпретації для читача оригіналу, ступеня цінності текстової інформації та співвіднесеності її з вихідною культурою й буттям.

     Друга фаза перекладу є зіставленням внутрішньо висловленої рефлексії перекладача з кодом іншої мови у «міжпороговому» просторі інтерпретації / породження з урахуванням універсуму іншої культури та буття іншого етносу, що є підґрунтям для створення тексту перекладу. З огляду на це процес перекладу можна кваліфікувати як інтерпретаційно-породжувальний дискурс. Діяльність перекладача не є ізольованою, адже вона перебуває у складних діалогічних відношеннях із буттєвою сферою, семіотичним універсумом культури тексту оригіналу та перекладу [див.: Виноградов, с. 27; Селіванова

2012, с. 449].

     Дискурсивна модель перекладу, запропонована О. О. Селівановою, ґрунтується на розробленій діалогічній моделі комунікативної ситуації (дискурсу), теоретичні засади якої висновуються з концепції діалогічності гуманітарного пізнання М. Бахтіна, теоретичного потенціалу лінгвосеміотики, комунікативної лінгвістики, лінгвокультурології,

етнопсихолінгвістики, текстолінгвістики, дискурсології, лінгвосинергетики.

     Діалогічна модель являє собою складну нелінійну систему, що включає ряд модулів як самостійних функціональних вузлів. Антропними модулями перекладу як інтерпретативно-породжувального дискурсу є адресант, передбачуваний або реальний адресат і перекладач як проміжна система, що здійснює перетворення вихідного тексту.

Дані модулі представлені сферами індивідуальної свідомості, синхронізованими з полями колективної свідомості й культури етносів, і одним або двома (для перекладача) мовними кодами. Ці складові забезпечують на основі багатопланових діалогічних відношень:

     а) породження модуля тексту-оригіналу з убудованою в ньому програмою інтерактивності й інтерпретації;

     б) інтерпретацію цього модуля перекладачем виходячи з його компетенції й інтерпретанти;

     в) породження модуля тексту-перекладу як перетворення на основі зміни регістрів ментальних лексиконів, націлене на передбачуваного адресата;

г) сприйняття його реальним адресатом перекладу.

     Діалогічними корелятами перерахованих модулів, у тому числі текстових, служать динамізовані в часі й просторі модулі інтеріоризованого буття й семіотичних універсумів культури, до яких занурені автор, перекладач й адресат. На думку авторки цієї моделі перекладу, в ракурсі пропонованої моделі представляється перспективна концепція тотального перекладу П. Торопа, відповідно до якої процесуальна сутність перекладу розглядається в сукупності чотирьох факторів: текстового, метатекстового,

інтертекстового й екстратекстового. Останні два фактори детермінують переклад соціокультурною онтологією етносів, тому що культура виходить за межі сукупності або навіть системи текстів і розчиняється в соціумі. Модель перекладу організована як синергетична, тобто відкрита, складна, нелінійна, нерівноважна суперсистема, що переходить від хаосу рефлексії перекладача до порядку породження нового тексту й далі від хаосу рефлексії адресата при сприйнятті ним перекладного тексту до порядку входження тексту до універсума нової культури. Головним аттрактором такої системи слугує діалогічність, що опосередкує всі фази перекладу. Синергетика перекладу визначається також взаємною детермінованістю всіх складових її комунікативного континуума, наявністю параметрів самоорганізації системи, що забезпечують баланс змістів і прагматичну відповідність, і деструктивних чинників, що базуються на лакунарності мов і текстів оригіналу та перекладу, невідповідності культурної й комунікативної компетенції носіїв мови оригіналу та перекладу. При перекладі,

пройшовши через хаотичний, неструктурований стан, система робить фазовий перехід на якісно новий рівень самоорганізації [Селіванова 2012, с. 451–453].

Література

1.	Виноградов В. С.	Перевод:	общие	и	лексические	проблемы.	Учебное	пособие	/

В. С. Виноградов. – 3-е изд., перераб. – М. : КДУ, 2006. – 240 с.

2. Комиссаров В. Н. Теория перевода (лингвистические аспекты): Учеб.для ин-тов и фак. иностр. яз. / В. Н. Комиссаров – М. : Высшая школа, 1990. – 253 с.

3. Нелюбин Л. Л. Введение в технику перевода / Л. Л. Нелюбин. – М. : ФЛИНТА : Наука,

2009. – 320 с.

4. Селиванова Е. А. Модель перевода в парадигмальном пространстве современной лингвистики / Е. А. Селіванова // Культура народов Причерноморья: Науч. журнал. − январь, 2003. − № 37.

5. Селіванова О. О. Лінгвістична енциклопедія / О. О. Селіванова. − Полтава : Довкілля-К, 2010. − 844 с.

6. Селіванова О. О. Світ свідомості в мові. Мир сознания в языке. Монографічне видання / О. О. Селіванова. – Черкаси : Ю. Чабаненко, 2012. – 488 с.

7. Сдобников В. В., Петрова О. В. Теория перевода / В. В. Сдобников, О. В. Петрова. – М. : АСТ Восток-Запад, 2006. – 448 с.

Завдання для самостійної роботи

1. Законспектуйте статтю О. О. Селіванової «Моделі перекладу» // Селіванова О. О. Світ свідомості в мові. Мир сознания в языке. Монографічне видання / О. О. Селіванова. – Черкаси : Ю. Чабаненко, 2012. – 488 с.

Питання для самоконтролю

1. Як визначається модель перекладу?

2. Охарактеризуйте денотативну (ситуативну) модель перекладу.

3. Опишіть семантичну модель перекладу.

4. У чому суть інформативної моделі перекладу?

5. Охарактеризуйте трансформаційну модель перекладу.

6. Назвіть моделі перекладу із мовою-посередником.

7. Охарактеризуйте психолінгвістичну модель перекладу.

8. Розкажіть про комунікативні моделі перекладу.

9. Опишіть дискурсивну модель перекладу.

Тема: ІНФОРМАЦІЯ ЯК ОСНОВА ПЕРЕКЛАДУ

Зміст

1. Дефініції інформації.

2. Типологія інформації в перекладознавстві.

2.1. Денотативна інформація.

2.2. Конотативна інформація.

2.3. Прагматична інформація.


1. Дефініції інформації.

У широкому  розумінні  інформація  визначається  як  «сукупність  знань,  образів,

відчуттів у свідомості людини чи штучному інтелекті, що надходять різними каналами передачі, переробляються та використовуються у процесі життєдіяльності людини та роботі комп’ютерних систем» [Селіванова 2010, с. 217]. У сучасній лінгвістиці розглядають інформацію як маніфестовану у знаковій формі природних мов, а також у паравербальних і невербальних засобах комунікації [див.: Селіванова 2010, с. 217].

Визначення та типологія інформації є актуальною проблемою в перекладознавстві,

оскільки процес перекладу визначається як «передача інформації, що міститься в творі,

засобами іншої мови» [Виноградов, с. 52], а функціонально-комунікативна еквівалентність є оптимальним балансом семантики та форми, денотативної,

конотативної, стилістичної, культурної та прагматичної інформації текстів оригіналу та перекладу [Селіванова 2012, с. 456]. На думку В. С. Виноградова, інформація, що повідомляється в оригіналі, є тією інваріантної основою, яку слід зберегти незмінною і в перекладі [Виноградов, с. 52]. Під інформацією В. С. Виноградов розуміє увесь зміст, усі відомості як смислового, так і стилістичного, емоційно-експресивного, функціонального,

оцінного, жанрового, естетичного характеру, закріплені в оригінальному тексті, що мають бути передані під час перекладу іншою мовою [Виноградов, с. 52].

      Увага в перекладознавстві приділяється порівняльному визначенню обсягу інформації, що міститься в словах оригіналу та перекладу. Е. П. Шубін виокремлює три види словесної інформації: семантичну, що передає найрізноманітніші відомості про буття та виражає ставлення мовця до відомостей, що передаються; паралінгвістичну –

інформацію про самого мовця чи того, хто пише, яка може породжуватися незалежно від його волі; емоційно-естетичну, що впливає на реципієнта. П. І. Копанєв розмежовує

семантичну  й  емоційно-естетичну  (емоційно-експресивну)  інформацію.  І. Р. Гальперін,

слідом за А. Молем, називає два різновиди інформації: смислову й естетичну, які, в свою чергу, підрозділяються на залежну та незалежну [див: Виноградов, с. 53].

В. С. Виноградов вважає, що доцільно виокремити в інформативній структурі слова насамперед два основних типи інформації: екстралінгвістичну (знаменну), що відображає поняття й уявлення про явища, факти, про будь-які об'єкти дійсності, про характеристики,

дії, стани, особливості, якості і т. д., які притаманні різним матеріальним і духовним формам природи та суспільства, та лінгвістичну (службову), під якою розуміється той лінгвістичний зміст, який виявляється в так званих порожніх граматичних категоріях (рід неживих іменників і дієслів, рід, число та відмінок прикметників, деякі категорії займенників і т. д.) [Виноградов, с. 53]. На нашу думку, виокремлення типів інформації не завжди послідовне, часто не витриманий єдиний принцип класифікації. Не можна розмежувати словесну та текстову інформацію. Аналіз змісту зіставних слів варто проводити як на мовному рівні, визначаючи та порівнюючи постійно закріплені за словами види інформації та закономірності їх реалізації, і на рівні мовлення, «тому, що слово в момент вживання може змінювати стильове забарвлення, набувати нових стилістичних відтінків і змісту, відмінного від загальноприйнятого» [Виноградов, с. 61].
І. Р. Гальперін зазначає, що інформація – категорія мовлення, а зміст – категорія мови;

інформація мовної одиниці породжується у мові на основі її змісту; «не лише слово, але й інші одиниці мови стають одиницями мовлення» [Гальперін, с. 9]. Слово реалізує своє конкретне значення тільки в контексті, тому в перекладознавстві важливо говорити не тільки про інформативний обсяг слова, а також про текстову інформацію.

2. Типологія інформації в перекладознавстві.

      В істиннісній семантиці інформація ототожнюється із пропозиційним компонентом. Однак, як зауважує О. О. Селіванова, у процесах розуміння тексту в реальних дискурсах виникає потреба в розширенні спектру інформації за рахунок образних схем, метафоричних моделей, прагматичного й модального компонентів,

контекстуально-ситуативних даних [Селіванова 2010, с. 218]. Виходячи зі змісту інформації, на нашу думку, закономірно виділяти такі типи інформації:

денотативну,

конотативну,

прагматичну.

2.1. Денотативна інформація.

Денотативна	інформація	(поняттєво-логічна,	смислова,	семантична)	включає

пропозиційну й асоціативно-метафоричну інформацію.

      Пропозиційна інформація носить істинний, об'єктивний характер і передається словами в прямих значеннях.

Для передачі пропозиційної інформації в перекладі використовуються насамперед

прямі повні еквіваленти; за їхньої відсутності перекладачі вдаються до трансформацій:

синонімічних (заміна слова оригіналу відносним семантичним синонімом в перекладі),

кореферентних,  метонімічних  (гіперо-гіпонімічних,  гіпо-гіперонімічних,  партонімічних,

еквонімічних, холонімічних) замін тощо.

      Семантичні міжмовні синоніми використані перекладачем для перекладу таких фрагментів тексту оповідань А. П. Чехова: Ну да погляди же на меня хорошенько! Такой же красавец, как и был! Такой же душонок и щеголь! (Чехов, Толстый и тонкий) // Ну, та глянь же на мене гарненько! Такий же красунь, як і був! Такий же душечка і чепурун! Із ряду синонімів щеголь – чепурун, франт, (розм.) джиґун, дженджик [Зубков, с. 429]

перекладач обирає синонімічний відповідник чепурун – «опрятный чистый», втрачається сема «до блеска, с шиком, модно одет».

      Гіпо-гіперонімічна трансформація (генералізація), що полягають у заміні видового поняття родовим, використовується Г. Тютюнником у перекладі повісті В. Шукшина

«Калина Красная»: А в «Волге» – Люсьен дожидается (Шукшин, Калина Красная) // А в

машині – Люсьен чекає. Видове поняття «Волга» замінено родовим машина.

Гіперо-гіпонімічні  відповідники  як  результат  заміни  родового  поняття  видовим

(конкретизація) також знайшли відображення в перекладі повісті В. Шукшина: Ну, ладно,

мне работать надо (Шукшин, Калина Красная) // Ну, годі, мені орати треба. Слово із загальним значенням работать замінено словом з конкретним значенням орати.

      Пропозиційна інформація пов'язана з асоціативно-метафоричною, яка формується шляхом переінтерпретації знань в термінах інших предметних сфер на підставі розумової аналогії, синестезії, образного сприйняття об'єкту. Асоціативно-метафорична інформація представлена метафорами, які слідом за Дж. Лакофф і М. Джонсоном, розглядаємо як використання знака однієї концептуальної сфери (донорської) на позначення компонента іншої (реципієнтної). Метафори властиві повсякденній мові й мисленню людини та ґрунтуються на набутому в процесі спільної діяльності етносу досвіді [див.: Лакофф і Джонсон, с. 387-416]. Донорські сфери навіть одних і тих же метафор у різних мовах можуть бути різними: цю обставину повинен враховувати перекладач: пор.: рос. время бежит // укр. час лине, летить; рос. дождь идет // укр. дощ іде // польск. pada deszcz; в

інших мовах використовується неметафоричне найменування цього явища природи: нім. es regnet. Важливо зберегти метафору в перекладі як стилістичний прийом. Утрата метафори призводить до порушення балансу прагматичного впливу на читача оригіналу та перекладу, як, наприклад, у перекладі такого фрагменту оповідання А. Чехова: Сам он

съежился,	сгорбился,	сузился…	Его	чемоданы,	узлы	и	картонки	съежились,

поморщились… (Чехов, Толстый и тонкий) // Сам він зіщулився, згорбився, звузився...

Його чемодани, клунки і коробки стиснулись, поморщились... Метафоричному дієслову

съежился, що саркастично характеризує і людину, і речі в оригіналі, перекладач знаходить різну заміну в різних випадках: герой зіщулився, а речі стиснулись. Обидва відповідники мають місце в російсько-українському словнику: «съеживать – зіщулювати, зіщулити, (морщить) поморщити, зморщити» [Зубков, с. 365] і, на перший погляд, цілком відповідають ситуації. Однак при збереженні змісту, образна основа, що міститься в метафорі оригіналу, а з нею чеховська іронія втратилися.

2.2. Конотативна інформація.

      Складність виокремлення такого типу інформації, як конотативна, пов'язана з дискусійністю проблеми визначення конотації як додаткового компонента значення мовної одиниці, передусім з її системною або мовленнєвою (функціональною) природою.

У лінгвістиці існують три підходи до визначення конотації: перший розглядає конотацію як системно-обумовлені додаткові складові значення (оцінку, емотивність,

функціонально-стилістичне забарвлення) (І. Арнольд, В. Телія та ін), що має як системний, так і мовленнєвий характер; на думку представників другого підходу, конотат не входить в дефініцію слова, будучи семантичною асоціацією, тому конотація обмежується виникаючими в мовленні додатковими елементами змісту, пов'язаними з характеристикою ситуації спілкування, ставленням комунікантів до предмета мовлення – асоціативними, контекстуальними, прагматичними (Л. Ельмслєв, Г. Колшанський,

М. Комлєв,	І. Стернін,	З. Попова).	Третє	розуміння	конотації	містить	такі	аспекти:

ситуативно-психологічний	(іронічна,	експресивна	конотація),	соціально-лінгвістичний

(жаргонна,	розмовна,	книжна),	лінгвістичний	(архаїчна,	неологічна),	культурний

(культурна) й ін. [див.: Селіванова 2010, с. 281–282]. О. О. Селіванова розглядає конотацію як додатковий компонент значення мовної одиниці, що доповнює її предметно-

логічний	зміст	суб'єктивними	відтінками	оцінки,	емоційності,	експресивності,

функціонально-стилістичної забарвленості, а також відтінками, зумовленими соціальними, ідеологічними, культурними, ситуаційними аспектами комунікації

[Селіванова 2010, с. 281]. Враховуючи саме це визначення й, орієнтуючись на потреби й особливості перекладу, виокремлюємо такі види конотативної інформації: емоційно-

оцінну, експресивну, стилістичну та культурну.

      2.2.1. Емоційно-оцінний, експресивний типи інформації полягають як у вираженні оцінки, почуттів, емоцій того, хто говорить або пише, так і в емоційному впливі на реципієнта. Важливо для перекладача зберегти цей вплив на читача тексту перекладу.

Російський фразеологізм зі значенням психо-емоційного стану й емоційно-експресивним забарвленням: вот так клюква! – «просторечное выражение удивления, разочарования и

т. п.; синонимичное фразеологизмам вот так штука, вот так фунт!» [Молотков, с. 80],

не має прямого повного еквівалента в українській мові, однак йому відповідають українські емоційно-експресивні вислови: от тобі й на! от тобі й маєш! отакої! туди до біса! [Зубков, с. 162]. Емоційно-оцінна інформація зберігається за передачі російських фразеологізмів елки-палки, елки зеленые, що виражають досаду, захоплення, здивування тощо [Молотков, с. 155], українськими відповідниками: от так-так! оце так! отакої!

отуди к лихій годині! отуди до біса! отака ловись! Експресивна інформація збережена завдяки морфологічним і синтаксичним трансформаціям в такому фрагменті перекладу: –

Ой, як щедро... Чи не занадто? (Гончар, Берег любові) // – Столько щедрости... даже,

пожалуй, слишком; Що означає? Хто відповість? Загадок тут ще та загадок (Гончар,

Берег любові) // Как это понимать? Кто ответит? О, сколько тут еще загадок!

2.2.2. Стилістична інформація.

Стилістична  інформація  включає  функціонально-стилістичну  та  фігурально-

стилістичну.

      Функціонально-стилістична інформація передає функціонально-стилістичні характеристики: стиль, соціолект, часові характеристики лексичних одиниць.

      Стильова інформація відображає приналежність лексичних одиниць до певного стилю; вона передається за допомогою таких характеристик слова, як: книжне (поетичне,

високе, патетичне), розмовне, просторічне, лайливе тощо. Не завжди перекладачеві вдається зберегти стильову інформацію перекладу. Так, в українському перекладі повісті М. Гоголя «Тарас Бульба» слову бранный (в словнику позначка: традиционно поэтическое, высокое) відповідає стилістично нейтральний синонім бойовий, при цьому втрачається функціонально-стилістична інформація оригіналу: …весь был он создан для

бранной тревоги (Гоголь, Тарас Бульба) //…весь був він створений для бойової колотнечі.

Соціолектна  (соціолокальна,  соціальна,  стильова,  соціогеографічна)  інформація,

яка вказує на соціосферу функціонування слова, інформує про його соціальну приналежність і локальну розповсюдженість. Соціолектну інформацію містять:

професійні	слова	(рос.	статья,	передовица,	спецкор;	завгар,	баранка,

загорать, ходка, подбросить);

жаргонна	лексика	(рос.	зарубежка,	заруба,	зачетка,	окно,	хвост,	кол,

шпоры, корочки; укр. зарубіжка, заліковка, хвіст, стипуха, кобіта: англ. to take smb for a ride (укокошить), mouse (синяк під оком), rat (донощик);

діалектні  слова  (рос.	басена,	баский,	баять,	байкий,	кочет,	когут;	укр.

пательня, шалик, кульчики, морелі).

Для перекладача знання таких характеристик слів оригіналу надзвичайно важливо

для правильного осмислення та сприйняття тексту і вірного вибору лексичних відповідників в перекладі. Соціолектна інформація «стає іноді нездоланним мовним бар'єром, що змушує перекладача відмовитися від її відтворення подібними засобами мови перекладу», – підкреслює В. С. Виноградов [Виноградов, с. 58].

Хронологічна (часова, діахронічний) інформація пов'язана із застарілою (архаїзми,

історизми) та новою (неологізми) лексикою. Властива лексичним одиницям часова характеристика виявляється в художньому мовленні змістовною та багатофункціональною. Вона може зберігатися, передаючи стиль оригіналу та мову часу його написання, а може втрачатися, якщо перекладач адаптує текст перекладу до сучасного читача: Через базарную площадь идет полицейский надзиратель Очумелов в новой шинели и с узелком в руке. За ним шагает рыжий городовой… (Чехов, Хамелеон) //

Через базарну площу йде поліцейський наглядач Очумєлов у новій шинелі і з клуночком у руці. Услід за ним ступає рудий городовик… Полицейский надзиратель, городовой –

посади в царській Росії часів написання оповідання – збережені в перекладі. – Вестимо,

генеральская! – говорит голос из толпы (Чехов, Хамелеон) // – Звісно, генеральський! –

каже голос з натовпу; – Это не наша, – продолжал Прохор. – Это генералова брата, что

намеднись приехал (Чехов, Хамелеон) // Це не наш, – каже далі Прохор, – Це генералового брата, що оце приїхав. Застарілі слова вестимо, намедни замінені в українському перекладі загальновживаним звісно та розмовним оце.

      Фігурально-стилістична інформація служить для створення різних стилістичних ефектів комізму, іронії, сатири тощо. Стилістичний контраст, що полягає в розбіжності

(контрасті) стилістичних забарвлень слів у висловлюванні, часто використовують письменники для створення комічного ефекту: – Денег нет? А переплачивать на

извозопромышленников есть деньги? (Ильф и Петров, Двенадцать стульев) // – Грошей нема? А переплачувати на візників є гроші? У цьому фрагменті оказіональний композит

извозопромышленники,	який	служить	для	створення	гумористичного	ефекту,

побудованому на грі розмовного та книжного стилів, в українському перекладі замінений нейтральним словом візники, що призвело до втрати такого ефекту.

      Автори роману «Дванадцять стільців» для створення гумористичного ефекту використовують архаїзм, що призводить до стилістичного контрасту (поєднання в одному висловлюванні розмовного та високого стилів): Вы сошли с ума! – воскликнул Бендер и сейчас же сомкнул вежды (Ильф и Петров, Двенадцать стульев) – застарілий старослов'янізм вежды, підтриманий книжною (високою) лексикою воскликнул, сомкнул,

на тлі нейтральної та розмовної звучить комічно. У перекладі (– Ви з’їхали з глузду! –

скрикнув Бендер і одразу ж склепів сонні повіки) застаріле слово вежды замінюється

стилістично нейтральним повіки, що призводить до втрати комічного компоненту.

2.2.3. Культурна інформація.

      Вірне розуміння художнього тексту залежить від знання культури народу, мовою якого створювався літературний твір, тому важливим моментом під час перекладу є передача культурної інформації – «сукупності маркованих знань і уявлень носіїв певної етнічної культури» [Селіванова 2008, с. 298]. Враховуючи одиниці організації етнокультурної компетенції, охарактеризовані О. О. Селівановою в підручнику «Основи теорії мовної комунікації» [див.: Селіванова 2011, с. 281-289], виокремлюємо такі підтипи культурної інформації: культурно-знакову, міфологічну, прецедентну, архетипну,

стереотипну.

Культурно-знакова інформація включає реалії, константи культури та символи.

Реалії – одиниці національної мови, що позначають унікальні референти, властиві одній лінгвокультурі та відсутні в іншій [Швейцер 1973, с. 251]. У перекладі існують різні способи передачі інформації, пов'язаної з реаліями: тлумачення, примітки, виноски,

коментарі;	гіпо-гіперонімічні,	гіперо-гіпонімічні,	еквонімічні	заміни,	транскрипція,

транслітерація, калькування тощо. Так, орієнтацією на адресата чужої культури обумовлені прагматичні концептуальні перетворення в перекладах – заміна реалій оригіналу реаліями мови перекладу: Намеднись по избам ходил, приказывал, чтоб песней не пели и чтоб огней не жгли (Чехов, Унтер Пришибеев) // Оце якось по хатах ходив,

наказував, щоб пісень не співали і щоб світла не світили. Спостерігається заміна концепту в перекладі на ближчий (зрозумілий) українському читачеві. Цей прийом у теорії перекладу отримав назву уподібнення або еквонімізації. Уподібнені слова називають поняття, підрядні по відношенню до родового поняттю: изба та хата – вид житла

(будинок), проте изба – «дерев'яний селянський будинок» [Ожегов, с. 237], хата – це

білений селянський будинок на Україні, півдні Росії [Ожегов, с. 861].

      Символи – «естетично канонізовані, культурно значимі концептуальні структури іншої, ніж первинний зміст реалії чи знака, понятійної сфери, яка характеризується образністю, мотивованістю, дейктичністю, імперативністю, психологічністю» [Селіванова

2008, с. 296] – також стають наріжним каменем для перекладача. Так, символіка кольорів різна в різних народів: у російському узусі чорний колір традиційно асоціюється з нещастям, чимось неприємним і прикрим (черная работа – брудна, важка фізична робота;

черный день – період негод, нещастя; черный шар – голос, поданий проти чого-небудь,

чорний – колір жалоби); в китайській мові за словом чорний історично закріплені позитивні асоціації (позитивних персонажів в пекінській опері розфарбовували чорною фарбою; фразеологізм чорне обличчя символізує справедливість і непідкупність; чорний

кінь – несподівано виявлений талант).

Кожна країна має своєрідні анімалістичні символи:

      Лось – символ Скандінавських країн. З давніх часів люди цих країн поклонялися лосю. Зображення цієї тварини виявлено археологами на скелях, гробницях і саркофагах.

      Лев – цар звірів, один із найстаріших і найпопулярніших геральдичних символів Англії. В Англії король Генріх I (1070-1135) використовував лева в орнаменті свого щита.

З 918 баннеретів короля Едварда II ( 1285-1327 ) 225 мали на своїх гербах лева.

      Лисий Орел (Haliaeetus leucocephalus), або білоголовий орлан, був офіційно оголошений Національною Емблемою США Другим Континентальним Конгресом в

1782 р. Ця емблема була вибрана засновниками США, оскільки цей різновид орла зустрічається тільки в Північній Америці. Орел став символом свобод США, духу та переваги. Образ білоголового орлана можна знайти на багатьох атрибутах США («Великій Печаті», друку федеральних відомств, на штандарті Президента та на асигнації в 1 долар).

Його  зображення  та  символіка  відіграють  істотну  роль  в  американському  мистецтві,

фольклорі, музиці й архітектурі.

      Компонентом культурної інформації можуть виступати міфи – фіктивні закріплені в етносвідомості ідеї, які приймаються на віру всіма представники етносу й не потребують доведення чи спростування [Селіванова 2008, с. 297]. Міфологічну інформацію на мовному рівні представляють міфологеми: … Да куда же к лешему я это еду? (Чехов,

Горе) // … Та куди ж це до дідька я їду? Леший и дідько – міфічні істоти: леший «у

слов'янській міфології людиноподібна казкова істота, що живе в лісі, дух лісу, ворожий до людей» [Ожегов, с. 325], дідько – «міфологічне: те саме, що біс, нечиста сила» [СТСУМ,

с. 251]. Рос. к лешему; укр. до дідька – просторічне лайливе висловлення досади.

Міфи та символи мають архетипну основу – архетипну інформацію.

Архетип	–	первинна	уроджена	психічна	структура,	прояв	родової	пам'яті,

історичного минулого етносу, людства, їх колективного підсвідомого, що забезпечує цілісність і єдність людського [Селіванова 2008, с. 297; Селіванова 2011, с. 289].

      За К. Юнгом, архетипи діляться на психологічні, якщо вони виходять із пам'яті роду, та культурні, створені культурним досвідом людства (наприклад, архетипи життя,

смерті, мадонни, вічного мандрівника, героя). Зміст архетипів може бути універсальним й етнокультурним [Селіванова 2008, с. 298], особливу складність для перекладача складають останні.

Адекватність перекладу залежить від знання культурних, етнічних стереотипів

народу.

Стереотипи  –  детерміновані  культурою,  впорядковані  та  фіксовані  структури

етнічної свідомості, які уособлюють результат пізнання дійсності етнічною спільнотою і є схематизовано стандартною ознакою, матрицею предмета, події, явища [Селіванова 2008,

с. 291; Селіванова 2011, с. 282]. Так, до гендерних стереотипів відносять: жінки – слабка стать; призначення жінки – бути матір'ю та дружиною; жінка не може бути керівником;

всі жінки хочуть одного – вийти заміж; чоловіки – сильна стать; чоловіки не плачуть; всі чоловіки зраджують дружинам; чоловіки мають керувати. Існують вікові стереотипи: всі діти – чисті душею; всі підлітки – «важкі»; молоді люди страждають легковажністю; літні люди – консерватори; старі – буркуни [Змановская, с. 11-15].

Етнічні стереотипи закріплюють у свідомості людини культурні традиції, обряди,

ритуали, звичаї, вірування, забобони, особливості мовної та невербальної поведінки тощо

[Селіванова	2008,	с. 291].	За	етнічними	стереотипами,	американці	–	честолюбні;

прибалтійці – повільні; англійці – консервативні; японці – працелюбні тощо [Змановская,

с. 15].

      Для збереження прагматичного впливу на реципієнтів оригіналу та перекладу в тексті українських перекладів оповідань А. Чехова відбувається заміна російських найменувань відповідно до усталеної української мовної традиції: А вы, господа,

подвиньтесь… нечего тут! (Чехов, Маска) // А ви, панове, посуньтесь... нема чого тут!;

Вот что, господа почтенные! (Чехов, Маска) // Ось що, панове шановні!; – Вот что,

милый человек: даю тебе минуту сроку… (Чехов, Маска) // – Ось що, чоловіче добрий:

даю тобі хвилину строку...; Слава те господи, господин хороший, век свой прожили и не токмо что убивать, но и мыслей таких в голове не было... (Чехов, Злоумышленник) //

Слава тобі господи, пане ласкавий, вік свій звікували і не тільки не вбивали, але й у думці такого не було… Звернення панове, господа, господа почтенные, милый человек,

господин хороший, що відображають російську етикетну традицію, в перекладі орієнтовані на українського читача: панове, панове шановні, чоловіче добрий, пане

ласкавий.

Прецедентна інформація пов'язана з прецедентним феноменом.

      Прецедентний феномен – компонент знань, позначення та зміст яких добре відомі представникам певного етносу, актуальний і використаний у когнітивному та комунікативному планах [Селіванова 2011, с. 282].

      На вербальному рівні такі прецедентні концептуальні структури можуть мати репрезентацію ім'ям (онімом), словосполукою; висловлюванням, що має предикативну природу; текстовим фрагментом і цілісним текстом [Селіванова 2011, с. 285].

      … не обійшлося, звичайно, й без дотепницьких дошкульностей з приводу виходу на арену «новоявленої Сафо», кураївської Марусі Чурай (Гончар, Берег любові) // ….не
      
обошлось,  конечно,  и  без  едкого  острословия  по  поводу  выхода,  дескать,  на  арену

«новоявленной Сафо», кураевской Маруси Чурай. [Маруся Чурай – полулегендарная девушка-поэтесса XVIII в., за которой утвердилось авторство нескольких популярных в народе украинских песен]. Для збереження цього типу культурної інформації прецедентне ім'я, відоме лише українському читачеві, в російській перекладі супроводжується коментарем.

Для	перекладу	значима	інформація,	закріплена	за	паравербальних	засобами

(паравербальна),	оскільки	для	кожного	етносу	деякі	фонаційні,	жестові,	мімічні,

пантомімічні, проксемічні, хронемічні й інші кінеми можуть бути унікальними. Так, кивок голови в українців – знак ствердження, згоди, у болгар – заперечення, незгоди. Більшість народів, вказуючи на себе, палець направляють на груди, японці доторкаються пальцем до носа. У тих країнах, де велика частина населення сповідує буддизм (наприклад, Таїланд),

голова людини вважається священним сховищем душі, тож доторкання до неї вважається серйозною образою навіть для малюка.

      За О. О. Селівановою, під час передачі культурної інформації перекладач використовує різні установки:

універсалістську, що нівелює або робить мінімальним розбіжність онтологій і культур до рівня можливості компетентного читача розуміти ці відмінності

(установка на інваріантність);

етнокультурну, що визначає адаптацію адресата перекладу до чужої культури й онтології шляхом переключення етнокультурної домінанти на іншу, близьку етносвідомості читача та його сприйняттю прагматичного впливу тексту

(установка на повноцінність й адекватність)

установку на відчуження повністю занурює читача перекладу в іншу, чужу для нього культуру, побут і навіть мовлення (при збереженні синтаксису вихідного тексту) та дозволяє адресату вільно адаптуватися до них за допомогою коментарів, приміток, пояснень перекладача (установка на еквівалентність) [Селіванова 2012, с. 673].

      У залежності від установки буде по-різному перекладатися російською мовою речення з української народної казки: У гаю стояла хатка // В гае стояла хатка

(установка  на  відчуження:  передані  реалії  оригіналу  гай,  хатка)  //  В  роще  (дубраве)

стояла избушка (етнокультурна: орієнтація на російського читача – українські реалії замінені російськими шляхом уподібнення гай // роща (дубрава), хатка // избушка) // В

небольшом лесу стоял домик (універсалістська). Гай – «невеликий переважно листяний ліс» [Дубічинський, с. 177], роща – «небольшой, чаще лиственный лес» [Ожегов, с. 237],

дубрава – «1. Дубовый лес, роща. 2. Лиственная роща» [Ожегов, с. 181], хата – «беленый крестьянский дом на Украине, юге России» [Ожегов, с. 861], изба – «деревянный крестьянский дом» [Ожегов, с. 237].

2.3. Прагматична інформація.

Прагматична інформація включає:

інтенціональну інформацію – знання про мету автора твору та її спрямованість на адресата,

стратегічну, що визначає основні стратегії та тактики твору,

жанрову, що вказує жанрову специфіку тексту,

конситуативну, що відображає знання про творчість автора, про особливості літературного напряму, до якого він належить, про систему поглядів й естетичних цінностей, про комунікативно-прагматичну ситуацію,

посередником якої є текст.

      Конситуативна інформація визначається за індивідуальними смисловим відтінкам в розумінні та вживанні слів, за характером їх відбору; переважному слововживанню,

особливостям	словосполук	тощо.	Виявляється	також	індивідуальність	перекладача,

зумовлена його художнім сприйняттям, талантом, своєрідністю відбору мовних засобів,

тобто елементами перекладацького стилю.

      Між представленими типами інформації немає чіткої межі, вони утворюють в тексті єдине ціле, препарування якого можливе лише з метою наукового аналізу.

