http://ekhnuir.univer.kharkov.ua/bitstream/123456789/8879/2/monograph-2012.pdf



МІНІСТЕРСТВО ОСВІТИ І НАУКИ, МОЛОДІ ТА СПОРТУ УКРАЇНИ



ХАРКІВСЬКИЙ НАЦІОНАЛЬНИЙ УНІВЕРСИТЕТ імені В. Н. КАРАЗІНА















О. В. Ребрій












Сучасні концепції творчості

у перекладі























Харків – 2012

УДК 811.111’255’255.4 ББК 81.2Англ-7

P31

Затверджено до друку рішенням Вченої ради Харківського національного університету імені В. Н. Каразіна (протокол № 10 від 28.09.2012 р.)

Рецензенти:

Ґудманян А. Ґ. – доктор філологічних наук, професор, завідувач кафедри англійської філології і перекладу Гуманітарного інституту Національного авіаційного університету; Зацний Ю. А. – доктор філологічних наук, професор, завідувач кафедри теорії

та практики перекладу Запорізького національного університету; Швачко С. О. – доктор філологічних наук, професор, академік АНВШ України, завідувач кафедри перекладу Сумського державного університету.

Науковий редактор:

В. І. Карабан, доктор філологічних наук, професор, професор кафедри теорії та практики перекладу з англійської мови Київського національного університету ім. Т. Г. Шевченка.



Ребрій О. В.

P31	Сучасні концепції творчості у перекладі : [монографія] / О. В. Ребрій. – Х. : ХНУ імені В. Н. Каразіна, 2012. – 376 с.

ISBN 978-966-623-907-8

У монографії розглянуто творчість як провідну онтологічну властивість перекладу, що характеризує його діяльнісний та продуктивний аспекти. Запроваджений у роботі комплексний підхід дозволяє переосмислити поняття творчості на новій теоретико-методологічній платформі, сформованій внаслідок взаємодії актуальних наукових принципів антропоцентризму, міждисциплінарності та релятивізму. Виокремлено та проаналізовано три сучасних концепції творчості у перекладі – мовоцентричну, текстоцентричну та діяльнісноцентричну. Проаналізовано вербальні засоби, способи та когнітивні механізми реалізації перекладацької творчості в межах зазначених концепцій.

Для науковців, викладачів, аспірантів, усіх, хто цікавиться проблемами теоретичного перекладознавства.

© Харківський національний університет імені В. Н. Каразіна, 2012
ISBN 978-966-623-907-8	© Ребрій О. В., 2012

© макет обкладинки, Літвінова О.О., 2012




2

ЗМІСТПЕРЕЛІК УМОВНИХ СКОРОЧЕНЬ………………………………………….6ВСТУП…………………………………………………………………………..7РОЗДІЛ 1. ТЕОРЕТИКО-МЕТОДОЛОГІЧНІ ЗАСАДИ ДОСЛІДЖЕННЯТВОРЧОСТІ У ПЕРЕКЛАДІ…………………………………………………..121.1. Термінологічне питання: перекладацька творчість vs креативність……12
1.2. Філософське осмислення творчої природи перекладу…………………..  21

1.2.1. Творчість як методологічна основа філософії перекладу………..  21

1.2.2. Переклад як творчий інструмент пізнання і як (само)рефлексія...  25

1.2.3. Переклад як джерело вдосконалення особистості………………..  29

1.2.4. Переклад як складова формування культурного континууму…...  32

1.3. Психологія творчості у перекладі………………………………………… 37 1.3.1. Перекладацька творчість у світлі психологічних теорій………… 37 1.3.2. Класифікаційний аналіз перекладацької творчості. Творчість

перекладача як співтворчість………………………………………	47

1.3.3. Психологічний портрет перекладача – агента творчої дії………..  55

1.3.4. Перекладацька творчість як подолання обмежень……………….  60

1.4. Креативна специфіка перекладацького modus operandi………………....  70

1.4.1. Прийняття перекладацьких рішень………………………………..  70

1.4.2. Стратегія креативності у художньому перекладі………………....  78

1.5. Творчість як визначальна риса онтології перекладу…………………….  87

Висновки…………………………………………………………………………  102


РОЗДІЛ 2. МОВОЦЕНТРИЧНА КОНЦЕПЦІЯ ТВОРЧОСТІ У ПЕРЕКЛАДІ…………………………………………………………………….. 108

2.1. Творчість в лінгвістичних теоріях перекладу…………………………....  108

2.1.1. «Широке» та «вузьке» розуміння перекладацької творчості у лінгвістичному перекладознавстві………………………………… 108
2.1.2. Перекладацька творчість у світлі лінгвістичного функціоналізму…………………………………………………….. 118
2.2. Мовні перекладацькі труднощі як джерело реалізації творчого потенціалу акту перекладу……………………………………………….. 127
2.2.1. Перекладацькі труднощі  у світлі проблеми  перекладності /

неперекладності…………………………………………………….  128


3

2.2.2. Природа перекладацьких труднощів та їх типологія…………….  134

2.2.3. Принципи та способи перекладу безеквівалентної лексики……..  142

2.3. Аналіз перекладу різних типів перекладацьких труднощів…………….  147

2.3.1. Фонографічна стилізація мовленнєвих аномалій………………....  147

2.3.1.1. Особливості мовлення, зумовлені фізичним або емоційним станом та віковою несформованістю мовлення……………………………………………………. 150

2.3.1.2. Особливості мовлення, зумовлені соціально-регіональними характеристиками мови…………………. 155
2.3.1.3. Особливості мовлення, зумовлені зіткненням двох мов

(іноземний акцент)………………………………………....  160

2.3.2. Параграфемні засоби смислової актуалізації……………………..  163

2.3.3. Ономатопеї…………………………………………………………..  168

2.3.4. Реалії та квазіреалії…………………………………………………	176

2.3.5. Оніми…………………………………………………………………  185

2.3.6. Індивідуально-авторські оказіоналізми…………………………....  198

2.3.7. Фразеологізми та квазіфразеологізми……………………………..  206

Висновки…………………………………………………………………………  214


РОЗДІЛ 3. ТЕКСТОЦЕНТРИЧНА КОНЦЕПЦІЯ ТВОРЧОСТІ У ПЕРЕКЛАДІ…………………………………………………………………….. 219 3.1. Переклад як мистецтво: міметична природа перекладу………………… 219

3.2. Естетичний функціоналізм як провідний принцип художнього перекладу та його аналізу……………………………………………….... 227
3.3. Переклад як текстотворчість: методологічні засади комплексного аналізу художнього перекладу…………………………………………… 237
3.4. Лінгвохудожня модель перекладознавчого аналізу тексту, її складові

та принципи їхньої взаємодії……………………………………………..	245

3.4.1. Загальні засади лінгвохудожньої моделі перекладознавчого аналізу………………………………………………………………. 246
3.4.2. Образна складова лінгвохудожньої моделі перекладознавчого аналізу………………………………………………………………. 250
3.4.3. Текстуальна складова лінгвохудожньої моделі перекладознавчого аналізу……………………………………….... 266



4

3.4.4. Прагматична складова лінгвохудожньої моделі перекладознавчого аналізу………………………………………... 277
3.5. Апробація моделі: аналіз тексту перекладу казки Дж. Р. Р. Толкіна

“Smith of Wootton Major”………………………………………………....  283

3.6. Множинність перекладів у світлі текстоцентричної концепції творчості у перекладі……………………………………………………… 306

3.6.1. Творчі аспекти феномену множинності перекладів………………	307

3.6.2. Порівняльний аналіз текстів перекладу казки О. Вайлда “The Star-Child”…………………………………………………………… 314

Висновки…………………………………………………………………………  337


РОЗДІЛ 4. ДІЯЛЬНІСНОЦЕНТРИЧНА КОНЦЕПЦІЯ ТВОРЧОСТІ У ПЕРЕКЛАДІ…………………………………………………………………….. 342
4.1. Переклад як когнітивний семіозис………………………………………..  342

4.2. Номінативна  діяльність  перекладача  як  творчість:  когнітивно-

ономасіологічний підхід…………………………………………………..  363

4.3. Ретроспективне експериментальне дослідження цільової/ перекладацької номінації (на матеріалі перекладу лексичного нонсенсу)…………………………………………………………………... 390

4.3.1. Експеримент у перекладознавстві як джерело емпіричної інформації…………………………………………………………… 390
4.3.2. Опис проведеного експерименту…………………………………..  398

4.3.3.Аналіз отриманих даних……………………………………………4054.3.4.Результати експерименту…………………………………………...424
Висновки…………………………………………………………………………  426


ЗАГАЛЬНІ ВИСНОВКИ………………………………………………………..	431

СПИСОК НАУКОВОЇ ЛІТЕРАТУРИ…………………………………………	440

СПИСОК ЛЕКСИКОГРАФІЧНИХ ТА ДОВІДКОВИХ ДЖЕРЕЛ…………..  490

СПИСОК ДЖЕРЕЛ ІЛЮСТРАТИВНОГО МАТЕРІАЛУ……………………	492












5

ПЕРЕЛІК УМОВНИХ СКОРОЧЕНЬ



ВМ – вихідна мова К-блок – комунікативний блок

КЗПВ – комплексний звіт про проблеми та їх вирішення МКС-1 – мовна картина світу вихідної мови МКС-2 – мовна картина світу мови перекладу МП – мова перекладу ПМУ – протокол «Міркуй уголос» ФО – фразеологічна одиниця


ЧВЗПВ – частковий відкладений звіт про проблеми та їх вирішення

IPDR – Integrated Problem and Decision Reporting TAP – Think-Aloud Protocol










































6

ВСТУП

Although creativity is, so to speak, an icon of our time, its study is a problematic area of psychology in general and translation-related psychology in particular. It is impossible to compress creativity into a few theoretical statements which serve as the key for unlocking all its secrets and for building up a set of distinctive features which, taken together, suffice to conceive of a formula for creativity on which to build creative translator performance. (W. Willss, Translator Awareness)

Творчість у перекладі досі залишається дещо містифікованим феноменом,

фактично	ототожнюючись	із	такими	поняттями,	як	інтуїція,	інсайт,

обдарованість, талант тощо, які, безперечно, мають до неї певне, хоча й аж ніяк не вичерпне відношення. За великим рахунком, залишаються нерозкритими як наукове розуміння перекладацької творчості, так і механізми її реалізації у вербальній міжмовній комунікації, у зв’язку з чим пригадується відома фраза Н. Хомського про те, що будь-яке незнання розподіляється на загадки й проблеми. Здається, сьогодні, з остаточним закріпленням у гуманітарній царині антропоорієнтованого діяльнісного підходу, набуває актуальності потреба перевести врешті-решт творчість із розряду таємничих загадок до цілком вирішуваних наукових проблем.

Питання творчості у перекладі стабільно привертає увагу перекладознавців усього світу, а її різноманітні аспекти виступали об’єктом численних публікацій

(див., наприклад, [Виноградов 2001; Влахов 1980; Гарбовский 2010; Гачечиладзе

1964; Демурова 1991; Добровольский 2009; Довганчина 2011; Зорівчак 1989;

Казакова 2006; Карельский 1994; Кашкин 1968; Коломієць 2004; Комиссаров

1999 (а,б); Коптілов 1972; Косів 2011; Крупнов 1976; Кундзіч 1973; Латышев

2000; Левый 1974; Лилова 1985; Мазур 2011; Минченков 2007; Некряч 2008;

Нестерова 2005; Новикова 1980; Пермінова 2008; Попович 1980; Пулина 2008;

Романюга 2012; Савчин 2006; Сорокин 2005; Стріха 2006; Топер 1998; Тороп

1995; Фесенко 2005(б); Финкель 2007; Флорин 1983; Хан 2009; Чала 2006;

Чередниченко 2007; Чуковский 1968; Шелудько 2009; Эткинд 1970; Boase-Beier 2007; Cho 2006; Cronin 1995; Jones 2007; Knittlova 2000; Loffredo 2007; Niska 1998; Pattison 2007; Zawawi 2008 та ін.]). Таким чином, творчу проблематику аж


7

ніяк не можна вважати новою, але водночас не викликає сумнівів і той факт, що її опрацювання відбувалося й досі відбувається без належного рівня системності,

виною чому як складність самого досліджуваного феномену, так і відсутність чіткої теоретико-методологічної бази для її вивчення.

Теоретико-методологічну основу нашої роботи формують актуальні наукові принципи антропоцентризму, міждисциплінарності та релятивізму.

Антропоцентричний підхід надає можливість дослідити творчість у діяльнісному вимірі, тобто з позицій перекладача як агента креативної дії. У

зв’язку з цим набуває сенсу термінологічне розмежування понять творчості та креативності, які до цього вживалися у перекладознавстві переважно нерозчленовано (див., наприклад, [Губернаторова 2003; Енбаева 2009; Макарова

2006; Нестерова 2005; Пшенкина 2005; Рябова 2011 та ін.]). Проаналізувавши численні словникові та довідкові джерела, ми вважаємо за доцільне дотримуватися у подальших розвідках дихотомічного розуміння творчості як діалектичної єдності діяльності зі створення нових матеріальних і духовних цінностей та власне результатів цієї діяльності. Не можна не помітити, що такий підхід до творчості цілком співвідноситься з усталеним дуальним визначенням перекладу [Федоров 2002: 13]. Поняття креативності натомість характеризує здатність людини до здійснення творчих дій і в цьому сенсі стає нам у пригоді при дослідженні перекладацької творчості з позицій когнітивної семасіології,

когнітивної ономасіології та психолінгвістики.

Уведення креативності у термінологічний апарат сучасного перекладознавства уможливлює розташування в центрі дослідницької уваги перекладацької особистості, яка таким чином перетворюється на провідний антропогенний чинник процесу перекладу. Класичні теорії перекладу фактично ігнорували його суб’єкта, надаючи йому щонайбільше роль пасивної ланки міжмовного комунікативного ланцюга, адже антропологізм «у традиційному розумінні не зачіпав глибинної природи цього різновиду діяльності, лише плив на поверхні та сприяв створенню формалізованих методів перекладацької техніки» [Алексеева 2004] (тут і далі переклад іншомовних джерел наш – О. Р.).


8

Культурологічна парадигма більшою мірою акцентує творчий потенціал перекладача вже не стільки як міжмовного, скільки як міжкультурного посередника, інтерпретаційна позиція якого багато в чому впливає на перебіг процесу перекладу та визначає його результат. І тільки діяльнісний – когнітивно-дискурсивний – етап дослідження перекладу створює передумови для його представлення як мовленнєвої діяльності, що характеризується високим ступенем суб’єктивізму, свободи, а отже, й творчого начала.

Міждисциплінарність завжди була і залишається важливою ознакою усіх без винятку перекладознавчих досліджень [Швейцер 1999], адже сама наука про переклад сформувалась як «живий синтез підходів, що взаємопроникають та взаємозапліднюють» [Цвиллинг 1999: 36]. Для нашого дослідження принцип міждисциплінарності має особливо важливе значення у зв’язку з тим, що феномен творчості є універсальним загальнонауковим поняттям,

транслятологічне засвоєння якого здійснюється переважно з методологічних платформ тих наукових дисциплін, для яких концепт творчості має смислотвірне, парадигмальне значення, а це, передусім, філософія та психологія.

Хоча перекладознавство доволі успішно опановує низку філософських теорій, таких як теорія відбиття, теорія інтертекстуальності чи герменевтика,

можливо, саме поняття творчості здатне виступити новою концептуальною основою, на якій буде формуватися відносно незалежна філософська теорія перекладу як засобу пізнання, (само)рефлексії та формування культурного континууму [Автономова 2008; Гадамер 1991; Рябова 2008; Фокин 2011].

Психології завдячуємо розлогим методологічним апаратом дослідження творчості, який ми спробували адаптувати до потреб науки про переклад.

Зокрема, на основі теорії когнітивних стилів вперше була здійснена спроба скласти психологічний портрет перекладача як агента творчої дії. Важливим з точки зору психології перекладу є також усвідомлення дії обмежень як стимулу перекладацької творчості.

Принцип онтологічної відносності В. Квайна є фокальною теоретичною точкою роботи, в якій зосереджені наші спроби обґрунтувати одночасну й


9

несуперечну  наявність  декількох  різних  концепцій  творчості  у  перекладі.

Скерований проти абсолютистського погляду на сутність речей, принцип онтологічної відносності підтверджується самою практикою перекладу, яка говорить про те, що «спроба опиратися на якусь одну теоретичну модель неминуче веде до втрат через її однобокість» [Цвиллинг 1999: 35]. Оптимальними вимогами для сучасного перекладознавця мають стати «широта погляду,

здатність підійти до явища з різних боків (виділено нами – О. Р.), готовність до сприйняття пояснень, що взаємно перехрещуються, уникаючи при цьому безсистемності, еклектики та плутанини» [там само: 36]. Керуючись цією настановою, ми пропонуємо до аналізу три сучасні концепції творчості у перекладі – мовоцентричну, текстоцентричну та діяльнісноцентричну – на основі співвідносних онтологій перекладу – системно-структурної, художньо-

естетичної/культурологічної/постмодерністської та діяльнісної.

Підхід до вивчення творчості у перекладі з позицій онтологічного релятивізму дозволив визначити об’єктом дослідження феномен творчості у перекладі з позицій трьох зазначених вище концепцій. При цьому під концепцією розуміється певний ступінь усвідомлення явища, керівна ідея стосовно його систематичного висвітлення, комплекс пов’язаних між собою поглядів, а головне – система шляхів вирішення обраного завдання [Википедия].

Предметом дослідження, відповідно, виступають вербальні засоби, способи та когнітивні механізми реалізації перекладацької творчості в межах зазначених концепцій.
Як відомо, саме концепція визначає стратегію дій, якою у нашому випадку може вважатися мета дослідження – вироблення та втілення комплексного й систематизованого аналізу поняття творчості у перекладі. Для досягнення цієї мети було поставлено та вирішено низку завдань, суть і послідовність яких детерміновані логікою дослідження. Зокрема, визначено та диференційовано в перекладознавчому аспекті поняття творчості й креативності; висвітлено роль феномену творчості у формуванні філософської теорії перекладу; здійснено класифікаційний аналіз перекладацької творчості з позицій психології та


10

представлено психологічний портрет перекладача-креатива на основі теорії когнітивних стилів; розкрито сутність формування перекладацької стратегії та прийняття рішень як головних складових творчого modus opersndi; описано творчість як онтологічну характеристику перекладу; встановлено «вузьке» та

«широке» розуміння творчості як мовотворчості в межах мовоцентричної концепції творчості у перекладі; схарактеризовано мовні труднощі як джерело реалізації перекладацької мовотворчості; з’ясовано методологічні засади дослідження перекладацької текстотворчості; запропоновано лінгвохудожню модель перекладознавчого аналізу як засіб методологічної верифікації текстоцентричної концепції творчості у перекладі; обґрунтовано мовотворчий потенціал множинних перекладів; представлено переклад як мімесис та когнітивний семіозис; здійснено ретроспективне експериментальне дослідження цільової/перекладацької номінації в межах діяльнісноцентричної концепції творчості у перекладі.

Декілька слів варто додати про матеріал дослідження, який складають англомовні художні твори, розраховані на дитячу аудиторію, та їхні переклади українською мовою. Вирішальну роль у виборі матеріалу зіграли принаймні два чинники. По-перше, у творах для дітей за показною скромністю мовного оформлення часто приховані пласти глибинних смислів, відтворення яких потребує від перекладача неабиякого хисту й справді творчого підходу. По-

друге, дитяча література довгий час залишалася пасербицею вітчизняного перекладознавства, тоді як на Заході вже давно оцінили її науково-

методологічний потенціал для розвитку науки про переклад, в тому числі й в аспекті творчості (див., наприклад, [Beckett 2003; Bernal-Merino 2010; Epstein 2010; Fernandes 2006; Fornalczyk 2007; Frimmelová 2010; Inggs 2003; Kibbee 2003; Lathey 2003; Mazi-Leskovar 2003; Mdallel 2003; Metcalf 2003; Nord 2003; Oittinen 2003; O’Sullivan 2003, 2011; Shavit 1981, 1988; Stolze 2003; Thomson-Wohlgemuth 2003; Wyler 2003 та ін.]). На щастя, ситуація в цій царині потрохи змінюється на краще, свідченням чого є цікаві та змістовні публікації останніх років [Бережна




11

2009,  Васильєва  2010,  Вольштейн  2011,  Дородних  2010;  Зорівчак  2007;

Мануілова 2010; Потапова 2010, 2011 та ін.].

Взагалі, обговорюючи переклад творів дитячої літератури, змушені констатувати, що тут практика далеко випереджає теорію, адже міцні емпіричні підвалини перекладу для дітей були закладені, починаючи з другої половини ХІХ сторіччя, такими видатними особистостями українського культурно-

літературного	ареопагу,	як	П. Куліш,	І. Франко,	Л. Українка,	О. Пчілка,

М. Старицький, М. Загірня, Б. Грінченко, А. Грінченко, І. Стешенко, О. Олесь,

Н. Л. Забіла та ін. Традиції класиків підхопило чимало талановитих майстрів

художнього  слова.  Серед  нихвартозгадатитакіімена,як  І. Андрусяк,Н. Безсонова,А. Біленко,   Т. В’єнц,М. Іванов,І. Ільїн,Г. Ільницька,О. Кальниченко,В. Корнієнко,І. Корунець,З. Лісевич,І. Мельницька,
В. Митрофанов, Г. Михайловська, О. Манько, О. Мокровольський, В. Морозов,

В. Наріжна,    А. В. Немірова,Л. Овсянникова,    О. О’Лір,К. Оніщук,О. Негребецький,Т. Некряч,А. Немірова,В. Панченко,А. Поритко,Д. О. Радієнко,А. Саган,Л. Солонько,Н. Тисовська,С. Фесенко,
В. Чернишенко. Труд цих і багатьох інших перекладачів, чиї імена, на жаль, не потрапили на сторінки цієї книги, заслуговує на велику вдячність українських дітей та їхніх батьків за надзвичайно важливу культурно-просвітницьку роботу,

адже, як писав колись В. К. Прокопович, «сховати від дитини європейське письменство, закрити од неї цей світ – гріх непрощений» [Прокопович 1910: 7].

Аналізуючи та порівнюючи переклади як з оригіналами, так і між собою, ми намагалися уникати критичної риторики, прагнучи залишатись переважно у дескриптивній площині та щиро вважаючи, що оцінку роботі перекладача має давати не науковець, а читач.

Завершуючи вступне слово, хотілося б від усього серця подякувати науковому консультанту роботи – доктору філологічних наук, професору Карабану В’ячеславу Івановичу, без цінних порад та доброзичливих коментарів якого не було б цієї праці.




12

Слова щирої вдячності висловлюю усім, хто допомагав у створенні цієї праці: моїм рецензентам – доктору філологічних наук, професору Ґудманяну Артуру Ґрантовичу, доктору філологічних наук, професору Зацному Юрію Антоновичу та доктору філологічних наук, професору Швачко Світлані Олексіївні; керівництву факультету іноземних мов Харківського національного університету імені В. Н. Каразіна та особисто його декану – доктору педагогічних наук, професору Пасинок Валентині Григорівні; багаторічному завідувачу кафедри теорії та практики перекладу англійської мови – доктору педагогічних наук, професору Черноватому Леоніду Миколайовичу; усім моїм рідним, близьким, друзям та колегам.


















































13

РОЗДІЛ 1

ТЕОРЕТИКО-МЕТОДОЛОГІЧНІ ЗАСАДИ

ДОСЛІДЖЕННЯ ТВОРЧОСТІ У ПЕРЕКЛАДІ



1.1. Термінологічне питання: перекладацька творчість vs креативність



У модерному науковому дискурсі не завжди достатньо чітко розмежовуються терміни «творчість» і «креативність», так само як і їхні похідні,

отже, відкритим залишається питання про те, чим саме є переклад: творчістю чи креативністю або, можливо, і творчістю, і креативністю водночас? На перший погляд, проблема легко вирішується: зважаючи на те, що латинське creatio

перекладається саме як «творчість», то «креативність» можна було б трактувати як новітній синонім іншомовного походження, який, окрім своєї іншомовності,

не несе додаткового семантичного навантаження. В сучасній українській мові,

зокрема у сфері її наукової комунікації, маємо таку величезну кількість іншомовних дуплетів для слів як термінологічного, так і загальномовного характеру, що це припущення могло б видатися цілком справедливим. Наявність термінологічного паралелізму має свої сильні та слабкі сторони, адже дає можливість розрізняти найтонші відтінки смислу, що нерідко призводить до невиправданого розгалуження термінологічного апарату. З іншого боку,

відсутність термінологічного паралелізму надає існуючим термінам більшої визначеності, однак створює величезні ускладнення при перекладі з мов, які мають такі паралельні ряди.

Відносна новизна терміну «креативність» підтверджується лексикографічними джерелами. Зокрема, в 11-томному Словнику української мови, який Академія наук УРСР друкувала в період від 1970 по 1980 роки, слово

«креативність» відсутнє взагалі, тоді як «творчість» має виключно нетермінологічні значення, а саме: 1. Діяльність людини, спрямована на створення духовних і матеріальних цінностей; 2. Те, що створено внаслідок




14

такої	діяльності,	сукупність	створеного	кимось;	3.	Здатність	творити

(у 1 значенні), бути творцем (у 1 значенні) [СУМ 1979, т. 10, с. 54].

Варто звернути увагу на те, що в цьому авторитетному виданні лаконічно представлені три головних розуміння творчості, вироблених людством за понад двохтисячолітню історію аналізу цього складного антропокультурного феномену. Перші два з них утворюють діалектичну дихотомічну єдність

«діяльність – результат», тоді як третє вказує на властивість людської психіки та/або розуму і є основою для сучасних термінологічних тлумачень креативності.

Цікаву епістемологічну інформацію можна отримати, порівнюючи україномовні лексикографічні джерела з англомовними. Корисність такого зіставного аналізу, побудованого на основі перекладу, полягає передусім у тому,

що саме «в перекладацькій практиці та в осмисленні перекладу нерідко вхоплюється те, що залишається непобаченим в інших пізнавальних актах»,

адже «в процесі перекладу деякі важливі пізнавальні прийоми вперше отримують доступ до вербального вираження і тим самим переходять в регістр,

що підлягає спостереженню, операціоналізації, перевірці» [Автономова 2007: 500].

Отже, англійська лексема creativity визначається у “Britannica Concise Encyclopedia” як “аbility to produce something new through imaginative skill, whether a new solution to a problem, a new method or device, or a new artistic object or form” [BCE]. Загалом же більшість англомовних джерел пропонують два близьких за значенням визначення лексеми creativity (а також її структурно-

семантичного дуплету creativeness): 1. quality of being creative; 2. ability to create

[FMWD]. Як можна побачити з порівняльного аналізу, обидва англомовних визначення наближені до третього значення «творчості» у «Словнику української мови» тобто в англійській мові creativity позбавлена динамічного діяльнісного значення, яке передається за рахунок слів-конкретизаторів на кшталт creative activity, creative thinking тощо [там само].




15

Припущення про абсолютну синонімічну тотожність лексем «творчість» та

«креативність» спростовують сучасні україномовні лексикографічні та довідкові джерела, в яких пропонується декілька різних планів розмежування цих понять.

Зокрема, «Великий тлумачний словник сучасної української мови» пропонує такі дефініції креативності й творчості: Творчість: 1. Діяльність людини,

спрямована на створення духовних і матеріальних цінностей. // Діяльність,

пройнята елементами нового, вдосконалення, збагачення, розвитку. 2. Те, що створено внаслідок такої діяльності, сукупність створеного кимось. 3. Здатність творити (у 1 значенні), бути творцем (у 1 значенні) [ВТССУМ 2005: 1435];

Креативність – творча новаторська діяльність [там само: 583].

Аналізуючи ці дефініції, можна зробити наступні висновки: по-перше,

креативність фактично ототожнюється з творчістю (у 1 значенні) і не має чіткого термінологічного або стилістичного (ширше – дискурсивного) забарвлення; по-

друге,	визначення	творчості	настільки	збігаються	із	запропонованими	у

«Словнику української мови» (1979), що це ставить під сумнів автентичність авторського підходу.

Ознакою часу стало зміщення довідкового пошуку в Інтернет, де акумульовані значні дослідницькі ресурси. Впливовий енциклопедичний Інтернет-портал «Вікіпедія» пропонує такий погляд на розмежування

«творчості» й «креативності»: «Творчість – діяльність людини, спрямована на створення якісно нових, невідомих раніше духовних або матеріальних цінностей

(нові твори мистецтва, наукові відкриття, інженерно-технологічні, управлінські чи інші інновації тощо). Необхідними компонентами творчості є фантазія, уява,

психічний	зміст	якої	міститься	у	створенні	образу	кінцевого	продукту

(результату творчості)» [Вікіпедія].

«Креативність – (лат. Сreatio – створення) – новітній термін, яким окреслюються творчі здібності індивіда, що характеризуються здатністю до продукування принципово нових ідей і входять до структури обдарованості як незалежний фактору. Раніше у літературі використовувався термін «творчі




16

здібності», однак пізніше почав витіснятися мовним запозиченням з англійської мови (creativity, creative)» [там само].

Запропоноване термінологічне трактування «креативності» видається цілком слушним, проте з одним суттєвим уточненням. Сьогодні, в епоху розмитості кордонів гуманітарного і негуманітарного знання, навряд чи правильно віддавати креативність виключно в руки психологів. На нашу думку,

термін «креативність» є скоріше парадигмальним маркером нового – діяльнісного – етапу розвитку цілої низки гуманітарних, природничих та суспільних дисциплін, що сукупно намагаються вирішити проблему взаємодії людського розуму, мови та мовлення в індивідуальних, колективних та соціальних практиках. Саме в цьому аспекті вивчаються зараз креативні механізми людини, мови і мовлення у їхньому нерозривному зв’язку, і в цьому ж річищі мають бути спрямовані зусилля з вивчення креативної природи перекладу.
Інше інтернет-видання «СЛОВНИК.net» пропонує певні дефініційні уточнення, варті окремого коментарю:

ТВОРЧІСТЬ:	1.	Цілеспрямована	інтелектуальна	діяльність	людини,

результатом якої є щось якісно нове, що характеризується неповторністю,

оригінальністю і суспільно-історичною унікальністю. // Діяльність людини,

спрямована на створення духовних і матеріальних цінностей. // Діяльність,

пройнята елементами нового, вдосконалення, збагачення, розвитку. 2. Те, що створено внаслідок такої діяльності, сукупність створеного кимось. 3. Здатність творити (у 1 знач.), бути творцем (у 1 знач.) [http://www.slovnyk.net].

КРЕАТИВНІСТЬ: 1. Творча, новаторська діяльність. 2. Характерна риса творчої особистості, що проявляється в здатності породжувати нове, вносити зміни в навколишнє середовище [Slovnyk.net].

Тут, по-перше, творчість пропонується розуміти не тільки як діяльність, а й як результат цієї діяльності, що відповідає принципу наукового діалектизму і є цілком логічним. По-друге, визначення креативності як «діяльності» робить її в цьому сенсі синонімом «творчості», тоді як визначення креативності як


17

«характерної	риси	особистості»	вочевидь	корелює	з	виділеними	раніше

«властивістю» та «здібністю».

Таким чином, аналіз неспеціалізованих словникових та довідкових джерел вказує на те, що лексема «креативність» увійшла в український мовний узус порівняно недавно як термінологічна одиниця психології. Яким же чином трактують це поняття спеціалізовані словники? «Сучасний тлумачний психологічний словник» пише: «Креативність (від лат. creatura – створення) –

здатність породжувати незвичайні ідеї, відхилятися від традиційних схем мислення, швидко вирішувати проблемні ситуації» [Шапар 2005: 225–226].

Натомість «творчість» визначається як «психологічний процес створення нових цінностей, ніби продовження і заміна дитячої гри. Діяльність, результатом якої є створення нових матеріальних і духовних цінностей» [там само: 520]. Не враховуючи існуючих між самими психологами розбіжностей у трактуванні креативності й творчості, зазначимо, що інші фахові видання пропонують аналогічні дефініції цих термінів (див., наприклад, [Мещеряков 2007; ППС 2006;

Психологічна 2006; Свенцицкий 2008; СПС 2007; СССН 2006]).

Зазначена спеціалізованими словниками диференціація творчості й креативності поділяється більшістю психологів, як про це свідчить огляд,

проведений Є. П. Ільїним [Ильин 2009: 156–162]. Творчість у ньому виступає водночас процесом та результатом, тоді як креативність – суб’єктивною детермінантою творчості, тобто її мотиваційно-потребною основою.

Обґрунтування такого твердження полягає в тому, що «креативність не завжди втілюється в творчу продуктивність» [там само: 157], а «в продуктах творчості реалізується не тільки креативність, а й зміна самої діяльності під впливом об’єктивних умов» [Барышева 2006: 57]. Креативність визначається як системне

(багаторівневе та багатомірне) психічне утворення, яке не тільки включає інтелектуальний потенціал, а й пов’язане з мотивацією, емоціями, рівнем естетичного розвитку, комунікативними параметрами, компетентністю тощо

[там само: 3].





18

Логіка психологічного термінологічного розмежування «творчості» й «креативності» не може не викликати у пам’яті відоме визначення перекладу,

яке дав А. В. Федоров: «Переклад – це: (1) процес, що відбувається у формі психічного акту і полягає у тому, що мовленнєвий твір, який виник однією – вихідною – мовою (ВМ), перестворюється іншою мовою – мовою перекладу

(МП); (2) результат цього процесу, тобто новий мовленнєвий твір МП [Федоров

2002: 13]. Якщо дотримуватися принципу наукового детермінізму, то необхідно вважати переклад творчим актом/дією, а текст перекладу – творчим здобутком,

тоді як здатність перекладача до пошуку нестандартних рішень перекладацьких проблем має бути охарактеризована як креативність.

Слід визнати, що наведене розмежування понять творчості та креативності є не єдиним можливим. Так, І. Г. Мілославський визначає творчість як створення нових за задумом культурних або матеріальних цінностей, об’єднуючи у творчому акті духовні, моральні, матеріальні й побутові цінності. Поняття творчості є всеохоплюючим – немає такої роботи, яка не передбачала б певного її ступеня. Водночас дослідник підкреслює, що таке розуміння не розрізняє творчість як процес і як результат, хоча це є важливим й актуальним для її системного дослідження: «Як мені здається, словом креативний називається така творчість, яка не тільки висуває ідеї, а й доводить їх до конкретного практичного результату. А слово творчий залишається зі своїм вихідним значенням, що не розрізняє діяльність результативну та, навпаки,

безрезультатну. Створення нового продукту вимагає не тільки творчої, а й одноманітної, рутинної, нудної роботи. Так ось, як мені здається, словом

креативність позначається різна, але обов’язково результативна діяльність,

робота на результат, заради створення кінцевого продукту» [Милославский

2009]. За логікою наведених міркувань, другим потенційним маркером розподілу понять творчості й креативності є функціональність: креативність як скерованість на результат, творчість – на самореалізацію й задоволення митця. В

цьому сенсі креативна людина – це людина винахідлива й кмітлива, а творча особистість – це споглядач, який передусім намагається збагнути самого себе,


19

знайти свій шлях і призначення в цьому світі. Творчий процес ґрунтується на натхненні автора, його здібностях, традиціях, яким слідує автор. Якщо ж говорити про креативний процес, то «головною його складовою стає прагматичний елемент, тобто первісне розуміння, навіщо потрібно щось створювати, для кого потрібно щось створювати, як потрібно щось створювати і,

власне, що саме потрібно створювати» [Чем креативность www]. Очевидно, що за такого доволі умоглядного підходу чітко й однозначно розмежувати творчість та креативність неможливо. Творчість завжди первинна й фундаментальна,

проте в креативному продукті вона підпорядковується прагматичній меті. Варто зазначити, що в такому сенсі словосполучення «креативна творчість» перестає сприйматися як оксюморон або тавтологія.

Ще один – хоча й доволі контроверсійний, як на нашу думку, – погляд стосовно розмежування творчості й креативності ґрунтується на тому, що творчістю визнається діяльність, скерована на створення чогось об’єктивно
нового, а креативністю – чогось суб’єктивно нового [Серавин 2005: 30]. Таким чином, обидва поняття мають діяльнісний сенс, проте «творчість абсолютна, її продукт є об’єктивно новим та унікальним, а креативність може виявитися у незалежно зроблених “паралельних” відкриттях та винаходах» [там само].

Критичне осмислення такої позиції в перекладознавстві видається можливим залежно від погляду на творчість перекладача як «первинну» (тобто

«об’єктивну») або «вторинну (тобто «суб’єктивну»).

Нарешті, обговорюючи проблему термінологічного розмежування понять

«творчість» та «креативність» у перекладознавстві, необхідно пам’ятати про чинник традиції, яка, як це добре відомо, іноді жорстко опирається інноваціям, в

тому числі й термінологічним. Проаналізувавши особливості вживання зазначених термінів e працях сучасних україно- та російськомовних авторів, ми дійшли висновку, що більшість із них користуються ними нерозчленовано, не надаючи необхідної уваги семантичним нюансам. На наш погляд, тут можна більш-менш чітко прослідкувати лише одну тенденцію: якщо у працях,

написаних  у  період  до  середини  90-х  років  минулого  століття,  переклад


20

характеризується переважно як творчість, то в наступні роки акцент явно зміщується у бік креативності, причинами чого вважаємо і вплив англомовних джерел (в тому числі з психології, лінгвістики та літературознавства), і

становлення когнітивно-дискурсивної діяльнісної парадигми, і загальне, хоча й надмірне, захоплення іншомовною термінологією.

Огляд небагатьох наявних на часі довідкових джерел з теорії перекладу засвідчує лише те, що поняття «творчість» та «креативність» не відносяться їхніми укладачами до категоріальних. Так, у «Короткому словнику перекладацьких термінів» В. Н. Коміссарова художній переклад характеризується як «різновид літературної творчості», який вивчається літературним перекладознавством [Комиссаров 1990: 248]. А новіший

«Толковый переводоведческий словарь» Л. Л. Нелюбіна побіжно презентує творчість як складову двох із восьми «головних» принципів перекладу (беремо означення в лапки, тому що залишається незрозумілим, хто саме і чому визнав їх такими – О. Р.): «В перекладі точність має сполучатися з творчістю» та

«Справжній	переклад	–	результат	творчості»	[Нелюбин	2003:	131–132].

Ґрунтовна “Routledge Encyclopedia of Translation Studies” [RETS 2001] за редакцією М. Бейкер та К. Малмк’єра взагалі не містить ані статі, присвяченої проблемам творчості у перекладі, ані вказівки на creativity у переліку ключових слів.

У своєму подальшому дослідженні ми будемо намагатися розмежовувати вживання термінів «творчість» і «креативність» та їхніх похідних відповідно до визначених вище принципів, втім при цитації буде зберігатися авторський варіант.


1.2. Філософське осмислення творчої природи перекладу



1.2.1. Творчість як методологічна основа філософії перекладу

Творчість є одним із головних важелів формування як кожної окремої людської особистості, так і всієї людської цивілізації; закономірно, що творчі


21

аспекти різноманітних видів діяльності людини вже багато сторіч перебувають у фокусі дослідницьких інтересів різних галузей знання. Проте проблематика творчості як в лінгвістиці, так і в перекладознавстві розроблена доволі обмежено й однобічно, а більшість філософських досліджень, присвячених перекладу,

аналізують його з точки зору філософської герменевтики, теорії пізнання (теорії відображення/відбиття) або ж філософії комунікації, які першочергово досліджують матеріал психології, психолінгвістики, семіології, культурології тощо, і тільки потім – теоретичного перекладознавства. Однак, як ми це спробуємо показати, у філософії можлива й самостійна, «чиста» теорія перекладу, відносно незалежна від згаданих підходів і навіть, навпаки, здатна дещо їх прояснити. Така теорія передбачає глибший філософський аналіз перекладу, виходячи за межі його суто мовного розуміння. Водночас постає питання про доречність введення поняття «переклад» у парадигму сучасних філософських досліджень. Переваги цього очевидні у зв’язку з можливістю побачити нові грані у філософії як формі пізнання й буття знання. «Зокрема,

переклад або, інакше кажучи, перекладеність усіх форм людського досвіду вказує на несамототожність, здвигнутість, неспоконвічність будь-яких першооснов. Ця теза, яка передбачає участь “іншого” в будь-якій культурній спадщині, в будь-якій культурній праці, має чисельні соціальні, політичні,

ідеологічні наслідки» [Автономова 2007: 638].

Таким чином, проблема перекладу набуває філософського статусу, хоча самі філософи ще донедавна не бажали визнати або просто зрозуміти, що філософія немислима без феномену перекладу, який «утворює елементарну складову самого акту думки як взаємодії того, що не може бути вимовлено, того,

що ще не було вимовлено й того, що вже було вимовлено»; і що «онтологія перекладу утворює першу й останню умову перетворення невербального змісту свідомості в артикульовані, граматичні та дискурсивні форми» [Фокин 2011: 164]. Втім такий висновок щодо філософського навантаження перекладу не є чимось принципово новим і закономірно випливає з відомої класифікації перекладів Р. Якобсона, який виокремлював внутрішньомовний переклад


22

(перифраз), міжмовний переклад (переклад як такий) та інтерсеміотичний переклад (трансформація знаків однієї семіотичної системи в знаки іншої семіотичної системи) [Якобсон 1978: 18–19]. Онтологічний характер перекладу стане ще більш очевидним, якщо включити у цю типологію «переклад несвідомого, структурованого як мова у критичні або перетворені форми свідомості» [Фокин 2011: 164]. Н. Л. Галєєва додає, що «трансляція з однієї культури в іншу способів мислення та організації життєдіяльності також являє собою різновид перекладу, що далеко не завжди усвідомлюється, описується і вписується у сучасну лінгвістичну теорію перекладу» [Галеева 2006 (а): 25].

Філософське розуміння творчості, по-перше, дало поштовх до її вивчення в межах інших наук, по-друге, визначило загальнонаукові пріоритети її дослідження, і, нарешті, по-третє, ще далеко не вичерпало свого потенціалу.

Символічно, що в контексті філософського вчення Г. С. Сковороди перекладацька діяльність може бути визначена як «споріднена праця», тобто як спільна творчість представників різних культур, об’єднаних спільними етичними цінностями [Бевз 2010: 9]. Своє поняття про творчий характер перекладу Г. С. Сковорода формує в дусі «практичної філософії», розділяючи перекладачів на дві категорії – перекладач-букваліст та перекладач-тлумач – та надаючи очевидної переваги другому [там само].

Сьогодні категорія творчості поступово набуває ключового статусу не тільки для розуміння динаміки соціально-історичних процесів, перспектив розвитку особистості та зростання її моральної відповідальності, а й для

«осмислення влаштування всього всесвіту, нерозривного зв’язку його творчого потенціалу з інноваційною діяльністю людини» [Яковлев 2003: 142]. Головним завданням філософії у вивченні категорії творчості вважається виявлення її онтологічного статусу, у зв’язку з чим пригадується теза про перебування ідеї перекладу в основі самої еволюції філософії. Добре відомим є факт, що всі європейські філософії (окрім давньогрецької) сформувалися завдяки перекладу з однієї мови на іншу, з однієї культури на іншу й пов’язаної з цим творчості.

Певна річ, «виникати в процесі перекладу» не означає «виникати тільки із



23

запозичених слів та понять», але «аби філософія змогла виникнути, кожного разу потрібні, на додачу до певних соціальних умов, внутрішня спонука,

тяжіння, певний напрям розмірковувань і та інтенсивна робота перетворення чужого на своє, яка і знаходить своє найяскравіше втілення в перекладі»

[Автономова 2007: 7].

Починаючи з другої половини ХХ сторіччя, у філософському парадигмальному вимірі активно формується нова – постмодерністська – міждисциплінарна програма дослідження механізмів ґенези та розвитку знань,

так звана еволюційна епістемологія, в межах якої багато уваги приділяється дослідженню творчості як механізму засвоєння дійсності, «вбудованого» в

еволюцію людини (філогенез) та суспільства (соціогенез). Особливістю розвитку гуманітарного філософського знання на цьому етапі стало запровадження герменевтичної «омовленої» моделі аналізу, за якої об’єкт дослідження уподібнюється до мови, а засоби його осягнення – до засобів осягнення мови.

Домінантою «мовного етапу» філософського постмодернізму є інтертекстуальність, а відповідне їй уявлення про світ як інтертекст або

«сукупність різномовних та різнокультурних просторів» дозволяє представити переклад як «семіотичний міст, що пов’язує два (й більше) простори,

утворюючи таким чином нове інтертекстуальне поле, в якому переплетені інтертекстуальні зв’язки обох просторів» [Нестерова 2005: 18]. Інакше кажучи,

переклад перетворюється на глобальний засіб упорядкування хаотичної інтертекстуальної дійсності, тому що «кожного разу, коли ми, врешті-решт думаємо, ми просто забуваємо, що тільки те й робимо, що перекладаємо,

забуваючи, кого перекладаємо та з якої мови» [Фокин 2011: 167]. Таким чином,

інтертекстуальність перекладу є інтертекстуальністю людського мислення, що в кінцевому підсумку забезпечує як саму здатність людини до пізнання – засвоєння дійсності через трансмісію «зовнішнього» у «внутрішнє», – так і спадковість людського досвіду. Водночас інтертекстуальність перекладу є міжкультурною інтертекстуальністю, за рахунок якої різні культури не тільки




24

отримують нові іншокультурні змісти, а й нові способи дії щодо опанування цими змістами.

Не викликає сумнівів, що переклад – явище, в першу чергу, мовне, водночас безальтернативно замикати переклад в знаковій сфері означає примітивізувати його, позбавляючи того креативного потенціалу, завдяки якому формується сучасна гуманітарна й культурна парадигма. Отже, переклад постає не лише посередником в міжкультурному й міжмовному інформативному обміні, а й передумовою будь-якого соціального та гуманітарного пізнання. Зазвичай перекладознавці наголошують на творчій природі перекладу у зв’язку з розвитком національних літератур та мов, розширенням арсеналу жанрово-
стилістичних прийомів, філософський же акцент на творчій природі перекладу – принципово інший, він полягає у визначенні потрійної ролі цього складного феномену як засобу пізнання/(само)рефлексії, засобу індивідуального та колективного розвитку й засобу формування культурного континууму.

Проаналізуємо зазначені ролі детальніше.



1.2.2. Переклад як творчий інструмент пізнання і як (само)рефлексія

Переклад – це «антропологічна константа людського буття» та «умова можливості пізнання в гуманітарних науках», але разом із тим це не чисто академічна матерія, а сфера бурхливих пристрастей. Пізнання через переклад має творчу природу, адже сполучається зі здатністю людини «утворювати потоки інновацій, які формують підґрунтя для якісних проривів у галузі культури, у галузі логіки, закладають основу для якісного розвитку особистості,

спільнот, усього суспільства» [Рябова www].

Для філософської традиції поєднання слів «пізнання» та «переклад» є

доволі незвичним. Пізнання найчастіше вивчають як розумову діяльність або ж як соціальний інститут, а переклад – як лінгвальний та/або культурний феномен.

Встановлення взаємозв’язку між пізнанням та перекладом (пізнання як переклад і переклад як пізнання) дозволяє сфокусувати дослідницьку увагу на багатьох важливих проблемах філософії, філології, лінгвістики, психології, культурології,


25

антропології, історії тощо, перетворюючи сучасне перекладознавство на дійсно міждисциплінарну наукову галузь, в межах якої «поступово напрацьовується новий шар дискурсивної співвіднесеності мов, культур, способів думки,

виводяться	під	світло	свідомості	раніше	не	осмислені	взаємозв’язки,

виковується (або плететься, як килим, одночасно з різних кінців та з різних боків) загальна сфера сумірності досвіду, такого культурного осягання розумом,

яка не тільки не суперечить критеріям раціональності, а й підтримує їх»

[Автономова 2007: 8].

Пізнавальна роль перекладу полягає не тільки і не стільки в його функції культурного посередника, не менш важливою є роль інтелектуального стимулу – помічника працюючої думки, яку Ю. О. Сорокін визначає як «переклад не тільки з мови на мову, а й з сутності на сутність» [Сорокин 2005:46]. Звичайно ж, у

перекладі неминуче присутні інтуїція, мистецтво, особистісне залучення. Проте усі ці важливі аспекти перекладу підпорядковані пізнанню, а отже, й сам переклад виступає формою пізнання, яка перетворює невербальний досвід на вербальні форми, врешті-решт, переклад проявляє себе як своєрідний рефлексивний механізм, який дозволяє по аналогії досліджувати й інші механізми людської свідомості та комунікації. Таким чином, ми переходимо від усвідомлення перекладу як універсального інструменту пізнання до перекладу як засобу пізнання суб’єктом думки (в нашому випадку перекладачем не в метафоричному, а в прямому сенсі) самого себе, тобто перекладу як

(само)рефлексії.

У сучасному перекладознавстві рефлексія розцінюється як потужний методологічний інструмент, за допомогою якого уможливлюється дослідження процесуального, діяльнісного боку перекладу через уведення в комунікативну схему перекладача як агента дії, який уважно спостерігає за розгортанням своєї думки й фіксує логіку рішень (див., наприклад, [Алексеева 2010; Богин 1989;

Власенко 2010; Галеева 1997; Глазачева 2006; Залевская 2005; Зимняя 2001;

Клюканов 1989; Чернов 1987]). У цьому сенсі рефлексія визначається як «процес пошуку смислу, побудований на зверненості свідомості перекладача до


26

смислового континууму автора, який детермінує кінцевий результат – текст перекладу» [Власенко 2010: 142]. Рефлексивним за своєю природою є й метод автоінтроспекції (в термінології С. В. Власенко «саморефлексії»).

Зокрема, перекладач художнього твору, як вважає Н. А. Кузьміна, є не тільки творцем, а й дослідником своєї власної діяльності, яка усвідомлюється ним як «після-діяльність» чи «мета-діяльність», що передбачає «дослідження законів організації тексту-оригіналу на різних мовних рівнях» [Кузьмина www].

Таке «мета-розуміння» утворює «обов’язковий компонент професійної мовленнєвої діяльності [з перекладу], яка полягає в усвідомленні та характеристиці думки автора й засобів її вираження, тобто в рефлексії суб’єкта спеціальної/професійної мовленнєвої діяльності над об’єктом цієї діяльності»

[Рябцева www]. Сенсом «мета-розуміння» тексту перекладачем є виявлення перекладацьких проблем, «найважливіша з яких полягає в неоднозначності перекладу – у можливості декількох перекладацьких рішень» [там само], що є одним із найважливіших проявів варіативності як творчої константи перекладу.

Втім варто наголосити, що загальнофілософське тлумачення перекладу як рефлексії є принципово відмінним від діяльнісно-методологічного, виступаючи одним із найнадійніших механізмів переносу зовнішнього досвіду у внутрішній,

і навпаки. У філософському сенсі рефлексія скоріше є облігаторним способом буття людини, з яким пов’язане філософське осмислення життя. Здатність людини до рефлексії мислиться як «вихід з повної поглинутості безпосереднім процесом життя для вироблення відповідного відношення до неї, зайняття позиції над нею, поза нею, для судження про неї»; з появою рефлексії «кожний вчинок людини набуває характеру філософського судження про життя,

пов’язаного з ним загального ставлення до життя» [Рубинштейн 1973: 531].

Аналізуючи рефлексію про переклад/у перекладі, ми доходимо висновку про те, що це – рефлексія нового етапу, яка виникає в нових парадигмальних умовах, тобто після проблем мови, розуміння, комунікації. Серед інших форм рефлексії, які існували в історії філософії (емпірична, логічна, абсолютна,

трансцендентальна,  конкретна  тощо),  рефлексія  про  переклад/у  перекладі


27

виступає як змішана – «емпірико-трансцедентна», оскільки «спирається на конкретику перекладацьких та інших пізнавальних актів у культурі, але водночас бачить у цих актах і в самій їхній схематиці умову можливості будь-

якого гуманітарного пізнання» [Автономова 2007: 486].

Переклад – важливий спосіб пізнавальної діяльності, у перебігу якої відбувається перенос текстів, смислів, концепцій з одного культурного контексту до іншого. Рефлексія над перекладом дає можливість знайти відповіді на питання, що утворюють філософський каркас цього феномену: «Що ми перекладаємо – слова чи ідеї?», «Хто перекладає і з якого права?», «Для кого і з якою метою здійснюється переклад?», «Як саме він здійснюється?» тощо.

Залежно від відповідей на ці запитання переклади можуть здійснюватися по-

різному: вони можуть бути орієнтовані на малопідготовленого чи на досвідченого читача; на відтворення оригіналу чи на розвиток національної мови та/або літератури; на первинне знайомство з текстом або його повторне

(множинне) відтворення. Сукупність цих відповідей визначає варіативність перекладу, яка дає можливість охарактеризувати його як «глибинну» творчість.

У філософській концепції перекладу П. Рікера поняття рефлексії посідає чільне місце у зв’язку з герменевтикою як вченням про мистецтво інтерпретації.

Сутність перекладу визначається ним як тлумачення, як найкращий спосіб

«визначити одне через інше» [Рикер 2002: 45]. Рефлексія ж, у свою чергу, є

способом осмислення перекладу, тобто способом витлумачити витлумачене.

Рефлексія є «зв’язком між розумінням знаків та саморозумінням людини», і

тільки «через саморозуміння ми отримуємо шанс пізнати суще». Так рефлексія

«реінтегрує семантику в онтологію» [там само: 48].

Будь-який переклад є передусім інтерпретацією, а будь-яка інтерпретація

«має на меті подолати відстань, дистанцію між минулою культурною епохою,

якій належить текст, і самим інтерпретатором. Долаючи цю відстань, стаючи сучасником тексту, інтерпретатор може присвоїти собі смисл, з чужого він хоче зробити його своїм, власним, відповідно, він намагається досягнути розширення саморозуміння через розуміння іншого» [там само]. Таким чином, переклад – це


28

герменевтика, а герменевтика – це розуміння самого себе через розуміння іншого, тобто рефлексія. Тим самим у взаємних реляціях процеси перекладу,

розуміння (інтерпретації) та рефлексії дають приклад герменевтичного кола.



1.2.3. Переклад як джерело вдосконалення особистості

Як зазначає М. Е. Рябова, «діяльність перекладу в мовній галузі є формою саморозвитку особистості, оскільки, перекладаючи з однієї мови іншою в умовах суспільства, яке ускладнюється…, людина розвивається інтелектуально,

освітньо» [Рябова www]. О. П. Поліщук вказує на подвійну роль творчості у пізнавальному процесі, яка повною мірою характеризує й перекладацьку діяльність: творчість як «особлива діяльність людини, внаслідок якої виникають нові матеріальні та духовні цінності» має соціокультурне значення; водночас творчість є також «своєрідним способом самореалізації особистості, завдяки якому здійснюється самопізнання глибин своєї самості, розкриваються й осмислюються горизонти власного духовного життя, відбуваються катарсичні та компенсаторні процеси», тобто феноменом індивідуального значення [Поліщук
2007: 153].

Переклад – не просто заміна слів однієї мови словами іншої, а розвиток інтелекту: засвоюючи нову мову, перекладач водночас засвоює її культуру, отже цей двобічний процес призводить, по-перше, до індивідуальних змін, а по-друге,

через  індивідуальні  зміни  –  до  змін  масових,  суспільних.  Таким  чином,

підвищується культурний потенціал людини, що врешті-решт дає новий стимул розвитку як самої цієї особистості, так і суспільства в цілому.

Людина протягом своєї історії послідовно – свідомо чи несвідомо – ускладнює свій світ і спосіб буття, наслідком чого є нарощування потенціалу людської діяльності, її здатності теоретично й практично розширювати та поглиблювати проникнення у дійсність, яка ще вчора залишалася незасвоєною,

непізнаною й непізнаваною. Однією з форм реакції людини на ускладненість суспільних практик є інтенсифікація комунікації, під якою розуміються

«зростаючі за масштабами і швидкістю зміни характеру та змісту спілкування


29

людей – носіїв різних мов, культур, формування глибинніших смислів» [Рябова

2008: 167]. В контексті глобальних змін соціуму, що трансформується, людям все частіше доводиться спілкуватися з представниками інших культур, які зазвичай є також носіями інших мов. Переклад, таким чином, виступає засобом вирішення іншої гуманітарної проблеми, яка останнім часом привертає все більше дослідницької уваги філософів (але не перекладознавців!), – проблеми

іншомовності.

Іншомовність як соціокультурне явище є потужним джерелом різноманітності у суспільстві, передусім різноманітності передумов творчого розвитку особистості. Іншомовність – особливий інститут, що породжує різноманітність та утворюється «внаслідок інтенсифікації діалогічного навантаження, діалогічної активності особистості на кордонах між мовами,

тобто, інакше кажучи, на кордоні між двома або більше елементами різноманіття» [Ахиезер www]. Було би помилкою зводити значення іншомовності до запозичення елементів іншої мови. Це лише перша ланка в процесі ускладнення суспільства й ускладнення особистості. Іншомовність потрібно оцінювати у площині розвитку та вдосконалення кожної з мов, що вступають у процес взаємопроникнення, як «результат проблематизації перекладу між ними» [там само]. Звідси необхідність теоретичної розбудови категорії перекладу-інтерпретації як «потоку новизни (смислів) через інтерпретацію, де переклад підіймається до рівня перекладу смислів однієї культури мовою смислів іншої, до перекладів вищих узагальнень, до розуміння цінності, специфіки інших культур» [Ахиезер 2005: 142]. Категорія «перекладу-

інтерпретації» надає необхідної глибини поняттю іншомовності, виступаючи формою саморозвитку особистості, оскільки, здійснюючи акт інтерпретації в умовах сучасного ускладненого суспільства, людина розвивається інтелектуально, шукає якісно нових рішень проблеми міжкультурного розмаїття.

Зростає культурний потенціал людини, що врешті-решт дає новий стимул розвитку особистості й суспільства в цілому, розвитку нових відносин як всередині культури, так і між людьми різних культур. Такий переклад є


30

«найглибшою	узагальнюючою	творчістю,	необхідною	для	відтворення»

[Ахиезер www].

Іншомовність має аксіологічно дуальну природу. Її негативним аспектом є протиставлення/протистояння груп людей на мовній основі, через яке можуть виникати конфлікти, спричинені нерозумінням/непорозумінням,

комунікативними невдачами, недостатньою здатністю до діалогу для прийняття ефективних рішень. Позитивним аспектом іншомовності є можливість доступу до культурного потенціалу інших країн та народів, а також можливість отримання стимулу розвитку творчих здібностей суб’єкта. Позитивний потенціал іншомовності реалізується у творчому розвитку людини внаслідок

«стимулювання зростання його здібностей до вирішення все більш складних завдань, що сприяє становленню особистості». Такий результат наступає як

«наслідок орієнтації людини на позитивні можливості зростання різноманітності» [Рябова 2008: 170].

Отже, значення перекладу як засобу самовдосконалення неможливо переоцінити. Починаючи з позитивного впливу на розвиток пам’яті, інтелекту,

уяви, дикції, риторики, комунікаційних навичок тощо й закінчуючи можливістю вийти за межі «зачарованого кола» рідномовного культурного середовища,

переклад дозволяє людині творчо зростати, прагнучи все нових звершень не тільки професійного, а й особистісного характеру. Так створюється діалектична залежність між рівнем професійної майстерності перекладача і його роботою з текстами підвищеної складності. Про таке перекладацьке самовдосконалення,

викликане природою перекладу як діяльності й культурно-історичною специфікою тексту-джерела, писав колись Г. М. Іваниця: «Перекладач античних творів в ХХ столітті не може бути тільки перекладачем. Це до певної міри могло бути припустимим в XVIII – XIX ст., коли більший зв’язок з античністю давав можливість сподіватися, що переклад викличе у читача потрібні асоціації і всі натяки твору стануть йому зрозумілими. У читача ХХ століття цих асоціацій нема. <…> Перекладач повинен взяти на себе обов’язки коментатора і зробити




31

перекладений твір зрозумілим не тільки в цілому, а й в деталях» [Іваниця 2011: 89–90].

Досліджуючи глибинні мотиваційні механізми перекладацької діяльності,

П. Рікер ставить запитання: «Чим керується перекладач?». І дає відповідь –

«бажанням перекладу». Чисте бажання як естетико-психологічна категорія,

проте, має цілком матеріальні культурні наслідки, адже перекладачі, окрім естетичного задоволення, «формування себе» і «самовиховання», «як безкоштовний додаток, якщо можна так висловитися, також заново відкривали для себе свою рідну мову та її ще не використані ресурси» [Рикер 2007: 298]. У

М. Т. Рильського є з цього приводу чудова алегорія, в якій перекладач уподібнюється до мисливця: «Коли мисливець підходить до лугу чи болота,

багатого на дичину, його охоплює радісне передчуття щасливого полювання.

Разом із тим, він напружує всі свої сили, щоб полювання було справді вдалим.

Адже повинен він показати тут знання особливостей, “звичаїв” птиці, – а вони одні у бекасів, інші у дупелів, знов-таки зовсім інші у качок, – взяти до уваги рельєф місцевості, напрям вітру і т. ін., нарешті виявити свою стрілецьку вмілість! Щось подібне переживає літератор, беручись до перекладу художнього твору. Тут і віра в майбутні досягнення, і свідомість неабияких труднощів, і

мобілізація всіх знань, досвіду, технічних прийомів, які щоразу по-новому,

залежно  від  індивідуальності  перекладуваного  автора,  треба  застосувати»

[Рильський 1975: 79]. В той же час переклад не тільки виступає основою та джерелом творчого самовдосконалення особистостей перекладача й реципієнта,

а й утворює міцне підґрунтя для безперервності культурного розвитку у світових масштабах.


1.2.4. Переклад як складова формування культурного континууму

У науковому перекладознавчому просторі зростає усвідомлення глобальної посередницької ролі перекладу як засобу формування національного та міжнаціонального культурного простору. Переклад з’єднує країни, народи й культури як на синхронному рівні (в географічній площині), так і на


32

діахронічному рівні (у часовій площині). В аспекті (між)культурного посередництва ми хотіли б акцентувати творчу природу перекладу, адже «сам термін “творчість” вказує і на діяльність особистості, і на створені нею цінності,

що  з  фактів	її  персональної  долі  перетворюються  на  факти	культури»

[Ярошевский 1985: 14]. Вважається, що лише культурний вимір дає можливість адекватно визначити категорію творчості, відокремивши її від ширших понять розвитку та еволюції. Очевидним є добре усвідомлений теоретиками та практиками перекладу факт, що кожний переклад є не тільки мовним, а й концептуальним та культурним явищем, і тому не існує лише перекладу з мови на мову, а завжди тільки переклад з культури на культуру. Саме тому перекладна література, важливою складовою якої є трансляція фонових значень іншого світу, чинить величезний вплив на культуру повсякденності [Люсый
2003].

Більшість культур сформувалося за безпосередньої участі й під впливом перекладу в його різних іпостасях: усного перекладу, письмового перекладу, а

також під впливом трансляції жанрів, мотивів, сюжетів і навіть способу життя

(інтертекстуальна функція перекладу), що й утворює широку культуроутворюючу сутність перекладу. Один із засновників культурознавчого напрямку у сучасному перекладознавстві, А. Лефевр, вважає, що «переклади,

чинять значний вплив на взаємопроникнення літературних систем, не тільки проектуючи образ окремого автора або твору в іншу літературу…, а й додаючи нові інструменти поетичної майстерності та торуючи шлях до змін її функціональної складової» [Lefevere 1992: 38].

Розподіл культур на «первинні» та «вторинні» у перекладознавчому сенсі пропонує Н. Л. Галєєва. «Первинні» культури Давньої Греції, Китаю, Індії,

вважає дослідниця, були достатньо самодостатніми, аби випрацьовувати усі необхідні культурні цінності, які пізніше шляхом різного роду взаємодій, не останнє місце серед яких посідав переклад, передавали іншим культурам. Як правило, «первинні» культури були індиферентними до перекладу, адже не мали необхідності ані в текстах, ані у впливах з боку інших культур [Галеева 2006 (а):


33

30]. Взагалі поняття «іншості» (otherness) посіло одне з провідних місць у культурологічній парадигмі перекладознавства, оскільки дозволяє дослідникам виокремлювати й описувати (іншо)культурні явища у їхньому взаємозв’язку та взаємовпливі. Переклад, таким чином, перетворюється на «історичну подію», що породжує «співіснування різних культур» [Бевз 2010: 12–13].

Українська культура у цьому розподілі, безумовно, має бути охарактеризована як вторинна*, про що пише Р. П. Зорівчак, порівнюючи особливості формування українського літературно-культурного континууму з фінським, індійським, ізраїльськім тощо: «Без історії українського художнього перекладу немає історії української культури і, отже, української нації <…>

Саме тому перекладна література, починаючи від старокиївської доби, відіграє надзвичайно важливу роль у нашому культурному житті і як зберігач духовних цінностей, і як виховний засіб, і як засіб самовиразу нації та збагачення спроможностей рідної мови» [Зорівчак 2007: 4].

Філософія пропонує розглянути проблему культурної взаємодії за посередництва перекладу у світлі його головної антиномії «одомашнення» – «очуження», яка не може бути ані діалектично синтезована, ані знята як така, що визначає весь перебіг дискусії про переклад протягом останніх двохсот років.

Отже, прийняття за основу однієї з двох можливих стратегічних позицій скеровує й структурує усю подальшу роботу перекладача. Якщо орієнтуватися виключно на «автора», то переклад може не «вписатися» в іншомовний культурний контекст. Натомість, якщо переоцінити значення «читача», то переклад може взагалі втратити свій самобутній статус, розчинившись у приймаючій культурі.

Іншим наслідком дії головної антиномії перекладу є визнання обмеженості будь-якого перекладу, який не передає «абсолютно» все з оригіналу, неминуче залишаючи щось неперекладеним. Що саме – вирішує перекладач, реалізуючи таким чином свій творчий потенціал. У той же час свобода вибору перекладача

* Характеристика культури як «вторинної» в аспекті перекладу не несе звичної для цієї лексеми негативної конотації.


34

так само є завжди обмеженою, що визначає активацію механізму компенсації:

те, що неможливо висловити на одному рівні, можна спробувати перекласти через інший. Будь-хто, хто хоч раз порівнював переклад із першотвором, на власні очі міг упевнитися в тому, «як по-різному розподіляються в оригіналі та перекладі можливе й неможливе, місця абсолютних примушувань (силувань) та місця відносної свободи, як при перекладі текстів різного роду на загальномовні обмеження накладаються шари інших обмежень» [Автономова 2007: 498].

Переклад є засобом подолання не тільки мовного, а й культурного бар’єрів,

які є тісно взаємопов’язаними. Однак, на думку С. Г. Тер-Мінасової, культурний бар’єр набагато небезпечніший за мовний через те, що «він схований за завісою впевненості, що своя культура – єдино можлива, правильна й нормативна

(просто – «нормальна»), а усвідомлення цієї перешкоди у спілкуванні людей відбувається в момент зіткнення або конфлікту своєї та чужої культур» [Тер-

Минасова 2008: 68]. Якщо уважно проаналізувати цю тезу, побачимо, що в ній міститься передумова для творчого розвитку особистості, адже конфлікт – це форма протиріччя, а протиріччя, точніше, його вирішення, є головним джерелом будь-якого розвитку: «Оскільки в цьому випадку йдеться про іншомовний текст,

творцем якого є індивід як представник окремої культури, то саморозвиток індивіда необхідно пов’язаний з вирішенням цієї форми протиріччя – протиріччя культур» [Рябова www]. Варто додати, що подолати негативний вплив культурного бар’єру перекладачеві допоможе усвідомлення принципу культурного релятивізму, згідно з яким поведінку людей, в тому числі й мовленнєву, треба оцінювати в рамках їхньої власної культури, а не з позицій інших культур, які можуть вважати таку поведінку «безглуздою чи навіть варварською» [Бурас 2011, див. також Грушевитская 2003].
Культурно-філософське значення перекладу полягає в тому, що він виступає засобом з’єднання, «формування там, де існує розкол, загроза катастрофи зіткнень культурних спільнот, де кожна з них, хоча й має свою логіку, в дійсності є лише уламком раніше єдиної логіки, уламком потенційно руйнівним, небезпечним для суспільства» [Рябова www]. Таким чином,


35

інтеркультурна значущість перекладу полягає в тому, що він створює базис для об’єднання людей на новій культурній основі.

М. Е. Рябова висуває цікаву тезу про переклад як культурний синтез, який,

за її визначенням, є «постійним іманентним процесом культури, мови, уміння,

здатності узагальнювати, новим сенсом, що отримується в результаті творчого пошуку людини» [Рябова 2008: 173]. Виходячи з цього, нагальною потребою суспільства є здійснення синтезу існуючого розмаїття культур, а відсутність такого процесу, відповідно, є постійною загрозою будь-якому суспільству.

Тема перекладу як засобу здійснення діалогу культур може бути розвинена

з позицій теорії діалогу М. М. Бахтіна, в розумінні якого діалог перетворюється

з вузького філологічного на широке філософське поняття, що «пронизує усе людське мовлення та всі відносини й прояви людського життя, взагалі все, що має смисл і значення» [Бахтин 1979(б): 49]. Внаслідок такого підходу поняття діалогу/діалогічності стає дотичним як аналізу відносин між мовою й текстом,

так і широкому антропологічному й онтологічному аналізу: «Бути – означає спілкуватися діалогічно. Коли діалог закінчується, закінчується все. Тому діалог,

по суті, не може і не має закінчитися». І далі: «Все – засіб, діалог – мета. Один голос нічого не закінчує й нічого не вирішує. Два голоси – мінімум життя,

мінімум буття» [там само: 294]. Отже, діалог у М. М. Бахтіна є творчим способом пізнання, оскільки являє собою об’єктивацію персонального знання,

так само як і спосіб возз’єднання його суб’єктів.

Свій подальший розвиток концепція діалогічності знайшла у працях відомого філософа В. С. Біблера, автора теорії діалогу культур, на думку якого діалог у своєму культурному вимірі – це діалог різних культур, що здійснюється

«як безкінечне розгортання та формування все нових смислів кожного феномена культури, образа культури, витвору культури, що вступають у діалог, тобто того трансльованого у твір суб’єкта (точніше – особистості), що здатен безкінечно – у

відповідь на заперечення або згоду свого другого “Я” (читача, глядача, слухача)

– поглиблювати, розвивати, перетворювати свою особистість, своє неповторне буття» [Библер 1991].


36

Міжкультурний діалог, здійснюваний шляхом перекладу, реалізує дуальну опозицію «своя культура – інша культура» [Рябова 2008: 175]. Отже, він виступає формою діалогічних відносин, які можна описати через взаємопроникнення та взаємовідштовхування різних культурних полюсів.

Подібна дуалізація перекладу є необхідною передумовою для формування культурного континууму як нового смислу, нового результату творчості, нового етапу розвитку людських здібностей.


1.3. Психологія творчості у перекладі



Визначившись із філософським (метафізичним) розумінням творчості у перекладі, перейдемо до виявлення тих відчутних ознак, маніфестація

(матеріалізація) яких у перекладі перетворює його на акт і продукт творчої дії та/або прояв креативності перекладача як агента цієї дії. Зробити це можна лише на основі усвідомлення психологічної природи творчості, адже саме становлення психології як науки про поведінку людини та її психічні процеси дало поштовх для системного дослідження творчості в термінах гуманітарної антропоцентричної парадигми.


1.3.1. Перекладацька творчість у світлі психологічних теорій

В історії психології можна виокремити три головних позиції стосовно природи творчості. Згідно з першою, інтелект та креативність вважаються єдиною людською здібністю вищого плану, що фактично є «редукцією креативності до інтелекту» [Березина 2008: 92; див. також Айзенк 1995].

Відповідно до другої позиції, креативність має бути відмежована від інтелекту,

оскільки творчість – це не адаптація людини до світу, а його перетворення нею.

Причиною творчості в такому розумінні є дезадаптація людини, її неприлаштованість до навколишнього природного та соціального світу, що змушують індивіда творити у надії подолати цю відчуженість [Дружинин 1999: 19]. Згідно з третьою позицією, інтелект і креативність є різними категоріями,


37

між якими існує доволі чіткий зв’язок: творчих здібностей як таких не існує, а

творча діяльність людини визначається скоріше особливими рисами характеру,

ніж власне здібностями [Березина 2008; Torrance 1964]. Сучасні дослідження схильні уникати будь-якої категоричності, однозначно розмежовуючи або сплавляючи воєдино інтелект та креативність.

Значний вплив на формування теорії креативізму мав Дж. Ґілфорд, який першим вказав на існування двох принципово відмінних типів розумових операцій: конвергенції та дивергенції. Оскільки дивергентне мислення припускає варіювання шляхів рішення проблеми, що призводить до неочікуваних висновків та результатів, воно має ототожнюватися з творчістю [Гилфорд 1965].

Виходячи з цієї ментальної опозиції, переклад можна охарактеризувати як

дивергентний процес, адже текст оригіналу, розташований в новому для себе культуромовному просторі, отримує імпульс до саморозвитку, своєрідного смислового розгалуження, причому його «дивергентність посилюється з появою нових перекладів того самого оригіналу, творів того самого автора, формуючи певний субпростір, що належить даному тексту або автору» [Нестерова 2005: 298].

Головними та взаємозалежними ознаками дивергентності є невизначеність

та різноманіття [Богоявленская 2004: 60]. Тут пригадуються слова Ф. Шлегеля,

який назвав переклад непевним/невизначеним, безкінечним заняттям, яке при цьому завжди залишається недосконалим наближенням. Перекладач,

намагаючись розшифрувати одні невизначеності, породжує інші – нові смислові невизначеності, розшифровувати які належить читачу перекладу: «У процесі знаходження вірного значення семантична невизначеність якогось певного мовного знака – слова, звороту, речення – часто призводить до абсолютно неочікуваних перекладацьких рішень» [Нестерова 2005: 271].

Г.-Ґ. Ґадамер розглядає проблему невизначеності перекладу з позицій герменевтики і подає її в дещо песимістичному ключі. Доречно повністю навести його міркування з цього приводу у статті «Мова та розуміння»: «Справжня біда перекладу в тому, що єдність замислу, що міститься в реченні,


38

неможливо передати шляхом простої заміни його членів відповідними членами речення іншої мови, а перекладені книги являє собою, зазвичай, справжні чудовиська, це – набір літер, з яких вийняли дух. Унікальна властивість мови,

яка втрачається у перекладі, полягає в тому, що будь-яке слово в ньому породжує інше, кожне слово в мові, так би мовити, пробуджується іншим,

викликаючи до життя нові слова та відкриваючи шлях для мовленнєвого потоку.

Перекладене речення, якщо тільки шановний перекладач не змінив його так, що перестаємо бачити живе речення оригіналу, яке стоїть за ним, – все одно, що карта порівняно з ландшафтом» [Гадамер 1991: 59]. Невизначеність семантичної інтерпретації не стоїть на заваді перекладу, вважає В. Н. Коміссаров,

розглядаючи цю проблему під іншим кутом – з позицій теорії комунікації.

Кожен із комунікантів володіє власним знанням мови (ідіолектом) та власними фоновими знаннями, внаслідок чого сприйняття одного й того самого висловлювання ними ніколи не буде тотожним. Тому фактично кожний текст існує неначе у двох іпостасях – «текст для мовця» й «текст для слухача»

[Комиссаров 2001: 38], а оскільки за умов міжмовної комунікації кількість потенційних реципієнтів-читачів, як правило, є невизначеною, варіантів інтерпретації перекладеного тексту теж існує безкінечна кількість, а отже,

теоретично можливою є й безкінечна кількість перекладів цього тексту. Таким чином, як можна побачити, невизначеність як ознака творчої природи перекладу пов’язується з ознакою різноманіття, яка в перекладознавчому вимірі характеризується як проблема множинності засобів здійснення перекладу та перекладів як кінцевих творчих продуктів.

Погляд на переклад як на процес, який генерує різного роду семантичні невизначеності, представлений у праці “The Craft of Translation” американських дослідників Дж. Біґенета та Р. Шульте, які стверджують, що суть відношення перекладача до тексту оригіналу полягає у знаходженні все нових невизначеностей, адже в перекладі апріорі немає й не може бути «визначених відповідей», а тільки спроби їх знайти у відповідь на стан невизначеності,




39

спричинений асиметричною взаємодією між планом змісту й планом вираження мовної одиниці [Biguenet 1989: Х].

Іншим видатним досягненням Дж. Ґілфорда у царині дослідження креативності є те, що він, спираючись на експерименти, проведені на основі самостійно розроблених психометричних тестів, вперше запропонував спочатку чотири, а потім шість параметрів креативності: (1) здатність до виявлення та постановки проблем; (2) здатність до генерації великої кількості ідей;

(3) гнучкість – здатність до продукування різноманітних ідей; (4) оригінальність

– здатність відповідати на подразники нестандартно; (5) здатність удосконалювати об’єкт, додаючи деталі; (6) здатність вирішувати проблеми,

тобто здатність до аналізу та синтезу [Гилфорд 1965].

Головне зауваження до Ґілфордового підходу полягає в тому, що в його параметрах креативності відсутня новизна, яка має передусім характеризувати будь-який творчий здобуток. Натомість надмірно акцентується оригінальність,

яка трактується просто як щось маловірогідне, тобто чисто статистично. Ми вважаємо, що істинне значення оригінальності полягає у здатності створювати щось самостійно, адже «такий погляд на оригінальність означає, що вона свідчить про наявність продуктивного процесу», на відміну від дії «за зразком»

[Богоявленская 2004: 58].

Релевантність критеріїв творчості відносно перекладу встановлюється насамперед і переважно емпіричним шляхом, а безпосередні та опосередковані вказівки на їхню дію можна знайти в численних спогадах перекладачів-

практиків. Зупинимося детальніше на критеріях новизни й оригінальності, адже саме вони, на перший погляд, можуть здатися найдошкульнішими ланками творчого перекладацького ланцюга.
Лінгвістична теорія перекладу намагалась визначити «лінгвістичне коріння» творчості у перекладі у вузькому й широкому сенсах: «У вузькому сенсі терміну під творчістю мається на увазі створення чогось, чого до того не існувало, чогось істинно нового (виділено нами – О. Р.). За такого розуміння перекладацької творчості вона видається достатньо рідким явищем»


40

[Комиссаров 1999(б): 19]. Суб’єктивність такого тлумачення креативності, на думку автора, зумовлюється тим, що «саме поняття “нового” є занадто суб’єктивним і невизначеним», а отже, «якась вдала знахідка може здаватися перекладачеві новим відкриттям, а в дійсності становити собою типовий прийом, який неодноразово використовувався іншими перекладачами при вирішенні аналогічних проблем» [там само: 19–20]. Таким чином, доцільніше вдатися до широкого розуміння перекладацької творчості, яке охоплює «усі випадки, коли перекладач приймає рішення інтуїтивно, не керуючись будь-яким прескриптивним чинником, що визначає цей вибір», тим більше, що «на основі широкого розуміння перекладацької творчості видається можливим виділити й дослідити щонайменше три види творчих операцій: інтерпретацію, вибір та інновацію» [там само: 20].

Слід зауважити, що, якщо «вузьке» розуміння перекладацької творчості,

яким би обмеженим в очах відомого вченого воно не було, цілком вписується у лінгвістичний підхід до дослідження перекладу (перекладацька творчість як мовотворчість), то запропоноване ним «широке» тлумачення вимагає більш критичного осмислення. По-перше, ототожнювання творчості й інтуїції є занадто спрощеним, адже остання є лише однією, нехай і доволі важливою,

складовою цього складного феномену; по-друге, саме поняття інтуїції, так би мовити, «опирається» застосуванню систематичного, методологічно вивіреного аналізу через принципову неможливість логічного підходу до її вивчення, через що гіпотеза В. Н. Коміссарова має, по суті, декларативний характер; по-третє,

ані інтерпретація, ані прийняття рішень (які насправді є ланцюгами творчого процесу) не можуть мати виключно інтуїтивний (тобто неусвідомлений, не пов’язаний з логікою міркувань) характер.

Водночас, припускаючи можливість новаторства у перекладі на мовному рівні, лінгвістична теорія перекладу категорично відмовляла у новизні тексту перекладу як творчому здобутку, виходячи з «презумпції ідентичності», в основі якої перебувають ключові поняття еквівалентності та адекватності, на яких,

власне, ця теорія й побудована. «Презумпція ідентичності» полягає в тому, що


41

реципієнт сприймає перекладений твір так, начебто він і є оригіналом, тобто

«переклад повністю замінює вам оригінал, ви функціонально ототожнюєте ці два тексти, об’єднуєте їх в єдине ціле» [Комиссаров 2001: 42]. Дію функціонального ототожнення підсилює ототожнення змістове та структурне.

Змістове ототожнення полягає в тому, що реципієнти вважають, що зміст перекладу ідентичний змістові оригіналу, а структурне – передбачає, що переклад відповідає оригіналові не тільки в цілому, а й у деталях. Висновок такий: «Для читача перекладу текст перекладу служить повноправним представником оригіналу, він начебто і є оригіналом. Інакше кажучи, в процесі міжмовної комунікації тексти оригіналу та перекладу виступають як комунікативно рівноцінні іпостасі того самого тексту (виділено нами – О. Р.)» [там само: 43].
Принципово інший погляд на творчу новизну й оригінальність перекладеного тексту пропонує культурологічний підхід, в межах якого переклад визначається не як «копія» або «рівноцінна іпостась» оригіналу, а як повноцінний творчий продукт, для чого в парадигму перекладознавчих досліджень вводиться низка термінів, спільною рисою яких є акцентуація творчої природи перекладу: «переписування» (translation as rewriting – переклад як переписування), «заломлення» (translation as refraction – переклад як заломлення), «нове життя» (translation as afterlife – переклад як нове життя) та

«видимість (помітність)/невидимість» (непомітність)» (translator’s visibility/invisibility – видимість (помітність)/невидимість (непомітність)
перекладача).

Ідея А. Лефевра про переклад як переписування/заломлення [Lefevere 2000]

ґрунтується на постмодерністському принципі інтертекстуальності, який ставить під сумнів саму концепцію оригінальності літературної творчості, адже «тексти не з’являються нізвідки, вони повертаються як змінені форми текстів, що існували раніше, тобто як інтертексти; немає початку і немає кінця, є тільки безкінечна текстова діяльність, що складається із сукупності складних перетворень, під час яких тексти асимілюються, запозичуються та


42

переписуються» [Loffredo 2006: 9]. А. Лефевр обґрунтовує неминучість суттєвих творчих перетворень у перекладі, які зрештою визначають новизну й оригінальність перекладеного («переписаного») тексту, вимогами соціокультурного, ідеологічного, історичного й історико-літературного контекстів, в межах яких він відбувається: «Переписування є маніпуляцією,

здійснюваною на службі влади, і у своєму позитивному сенсі сприяє еволюціонуванню літератури й суспільства. Переписування може запроваджувати нові поняття, нові жанри, нові інструменти, а історія перекладу також є історією літературних інновацій, історією того, як одна культура впливає на формування іншої» [Lefevere 1992: VII].

Погляд на переклад як «нове життя» оригіналу запропонував В. Беньямін.

Згідно з традиційними уявленнями про переклад, автор та перекладач, так само як оригінал і переклад, перебувають у вертикальних ієрархічних відношеннях

(звичайно ж, з автором та оригіналом у домінантних позиціях), які дають можливість чітко відмежувати «літературну творчість автора (як створення,

оригінальність та інновацію) від підлеглості/покірливості перекладача, чиїм завданням є передача неушкодженими як форми, так і змісту вихідного твору

(переклад як репродукція/відтворення та деривація)» [Loffredo 2006: 3]. Проте сама нездійсненність завдання перекладу, сформульованого таким чином, є

головним аргументом проти підпорядкованого/другорядного статусу перекладу.

Позиція В. Беньяміна щодо місіонерського обов’язку перекладу змінює усталену ієрархію, викриваючи, що першотвір залежить від перекладу, який забезпечує йому нове життя, адже «у своєму новому житті, яке неможливо було б назвати так, якби воно не передбачало трансформації та оновлення чогось живого,

оригінал переживає зміну» [Benjamin 2000: 17].

Радикальна культурологічна переакцентуація перекладу закономірно змістила фокус дослідницької уваги з тексту оригіналу на особистість перекладача як джерело креативності й агента творчої дії. Більше того, визнання творчого внеску особистості перекладача становить важливий етап в усвідомленні глибинних зв’язків між первинною літературною творчістю та


43

перекладом, особливо тому, що подібність творчих процесів в межах цих двох видів діяльності стає очевидною.

Можливо, розташування особистості перекладача в центрі культурологічних перекладознавчих студій і свідчить про «смерть автора» в

Бартовому сенсі [Барт 1989] як про відмову від визнання його монополії на джерело сенсу та неможливості різних інтерпретацій, але для нас важливішим є те, що така позиція передусім вказує на «народження перекладача» як співавтора. У зв’язку з цим концептуалізація Л. Венуті «не/видимості» перекладача є на сьогодні найбільш систематизованою науковою спробою врятувати перекладача від анонімного статусу [Venuti 2004].

Завершуючи короткий огляд, присвячений лінгвокультурологічній аргументації тлумачення тексту перекладу як нового й оригінального – а отже, й

творчого за природою – витвору словесного мистецтва, створеного на засадах цільового культуромовного середовища, хотілося б додати, що іноді

«новаторські» ідеї, які викликають повсюдне захоплення й поширюються світом у вигляді найсучасніших теорій, не є аж такими новими в очах перекладознавців попередніх генерацій. У зв’язку з цим наведемо красномовну цитату з роботи українського перекладача, теоретика й критика перекладу О. Л. Кундзіча: «Лоза входить корінням у наш ґрунт, а, як сказав мені старий винороб на Закарпатті,

від нового ґрунту – новий букет у вині. Перекладений твір стає своїм, тому що навіть за ідеальної тотожності з оригіналом переклад вносить у твір нове,

національне, бо народ приймає чужий художній скарб не на математичні знаки,

а на образи своєї мови, в яку він вклав своє натхнення, свою творчість як основний капітал. Народ – через перекладача – ніби піддає іншомовний твір термообробці своєю духовною енергією, що постійно діє в його мові. Саме це і дає право вважати перекладений твір своїм, це й робить його твором даної мови» [Кундзіч 1973: 192].

Таким чином, у сьогоднішньому перекладознавстві, з одного боку, присутнє достатньо традиційне лінгвістично-орієнтоване розуміння перекладу як вторинної (репродуктивної) текстової діяльності і, відповідно, тексту перекладу


44

як вторинно-несамостійного тексту – «двійника або копії» оригіналу. З іншого боку, з позицій культурологічного підходу, наводяться переконливі міркування про переклад як креативну продуктивну діяльність і, відповідно, про текст перекладу як вторинно-самостійний, тобто такий, у створенні якого задіяне креативне начало перекладача як носія іншої мови та культури.
Значний внесок у розбудову сучасних уявлень про психологічну природу творчості, її структуру та механізми дії зробили представники гештальтпсихології, які вважали, що первинним і головним змістом будь-якого психічного процесу є не окремі елементи – відчуття, а цілісні ментальні утворення – гештальти [Тихомиров 2002: 252], причому цілісне бачення будь-

якої ситуації може за необхідності переструктуровуватися, що, відповідно,

спричиняє й зміну зони пошуку її рішення [Когнитивная 2002: 206]. Таке миттєве переструктурування бачення суб’єктом проблемної ситуації, що супроводжується значним емоційним сплеском, отримало від К. Дункера назву

«інсайт»: «Вирішальні моменти в процесах мислення, моменти раптового розуміння, “ага-переживань”, виникнення чогось нового завжди є поряд з тими моментами, коли відбувається раптове переструктурування матеріалу, що мислиться, моментами, коли щось “перегортається”» [Дункер 1965: 131]. Інсайт грає роль своєрідного лакмусового папірця творчості, його часто прирівнюють до інтуїції [Тихомиров 2002: 79] та/або натхнення [Ильин 2009: 76], які в ситуації перекладу, як ми це бачили раніше, часто ототожнюються з істинним проявом перекладацької креативності.
В аспекті дослідження інтуїції у перекладі цінний емпіричний матеріал надають спогади перекладачів про особливості здійснення ними своєї діяльності, в яких можна побачити вражаючі аналогії з етапами творчості,

виокремленими  психологами.  Цитати  говорять  тут  самі  за  себе.  Ось  як,

наприклад, характеризує свій творчий метод С. Флорін: «А коли після своєї технічної, ремісничої обробки…, пробившись крізь перепони слів, імен і виразів,

знайшовши вільний доступ до образів і думок, і після внутрішнього “злиття” з

автором, із дійсністю, яку він змальовує, з його героями, оточенням, епохою,


45

стилем і всім іншим, що криється поміж рядків (фаза підготовки – О. Р.), я

врешті-решт сідаю перекладати: відкриваючи, а не “закриваючи”, як Дідро,

оригінал, я починаю писати прямо на машинці – без чернеток. Ці чернетки – в

моїй картотеці, в моїх роздумах, моїх намаганнях вникнути в книгу. Я можу переривати свою роботу, виходити, повертатися і починати з півслова. Але я завжди перекладаю послідовно, не залишаючи важкі місця “на потім”, тому трапляється подовгу “сидіти на мілині” (фаза інкубації – О. Р.), чекаючи на натхнення (фаза інсайту – О. Р.)» [Флорин 1983: 165–166]. Далі перекладознавець у метафоричній формі описує стан перекладацького інсайту: «Коли молоко на плиті кипить і вже біжить, немає часу пригадувати температуру кипіння на якійсь висоті над рівнем моря, та й не варто, потрібно хапати каструлю та знімати її з вогню. Коли перекладаєш і думка бурлить і біжить, теж немає часу пригадувати настанови теорії перекладу, – потрібно хапати думку, поки не збігла. Теоретики потім розберуть, що й як було і що до чого. Але в обох цих випадках слід бути готовим до раптового кипіння, аби не хапати і молоко, і думку голими руками: з теорією треба бути знайомим заздалегідь – твердо знати, що це кипіння настане, і як тоді можна або необхідно буде діяти» [там само: 176–177].

Зовсім з іншого боку аналізує проблему перекладацького натхнення О. Л. Кундзіч, зазначаючи, що його відсутність перетворює творчий акт на ремісницький: «Для людини, непричетної до перекладу, суть його здається примітивною, елементарною. Читаєш іншомовну фразу і пишеш її рідною мовою. Немудра річ. Так і в лабораторії за формулою складу роблять органічну речовину. І справді, перекладач фразу за фразою переписав іншомовний твір своєю мовою – над чим тут міркувати критикові? Але часто буває – в сумлінно і правильно перекладеному творі поезія оригіналу не підняла крил, душа його не ожила, читач не прийняв твору, не взяв його до вжитку, не цитує, закохавшись,

полемізуючи, працюючи й борючись, не живе з ним, – твір не ввійшов у літературу, книжка простояла на полицях роки чи й десятиріччя, поки не додумались, що її, власно, не відтворено. Усі фрази від заголовка до підпису


46

перекладено, а натхнення твору не ожило. Так у лабораторії ретельно за формулою сполучені елементи білка не стають органічною речовиною» [Кундзіч

1973: 189–190].

Отже, чим є творчість зі створення тексту перекладу: результатом холодного розуму або афектом, пориванням почуттів, що часто має інтуїтивний характер натхнення? На думку психологів, на це питання немає однозначної відповіді, що, очевидно, пов’язано з існуванням двох типів творчих особистостей. Якщо для одних «натхнення – це щось спонтанне, неочікуване,

таке, що не можна викликати напругою волі», то «творці другого типу працювали постійно, щоденно, не розраховуючи на появу натхнення» [Ильин

2009: 118–119]. Ці типи творчих особистостей відповідають виділеним К. Ґ. Юнґом «мимовільним креативам, які володіють автономним творчим комплексом» та «довільним креативам, які володіють свідомою установкою на творчість» [там само: 119].

В наступних підрозділах спробуємо схарактеризувати перекладацьку творчість, «вписавши» її в існуючі типології цього феномену, а також приділимо увагу психологічним характеристикам перекладача як агента творчої дії.



