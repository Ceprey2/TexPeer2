http://www.ipiend.gov.ua/img/monograph/file/demarkatsini_site_189.pdf

ДЕМАРКАЦІЙНІ ЛІНІЇ
В ЕТНОПОЛІТИЧНОМУ ПРОСТОРІ УКРАЇНИ


 Суспільно-політичні процеси кінця ХХ – початку ХХІ століття, пройняті змінами політичних та ціннісних орієнтацій, етносоціаль- ними мотиваціями, спалахами міжетнічних конфліктів не обминули й етнополітичну сферу України. З одного боку, могутні сили інтеграції, символом яких є об’єднана Європа, поволі розмивають не лише етнічні бар’єри, а й лінії міждержавних кордонів. З іншого, політи- зовані етноси повсякчас нагадують про себе як справедливими вимогами захисту культурної специфічності, так і руйнівними акціями, які формують виклики для розвитку нашої держави.
Дослідники багатьох країн намагаються розгадати таємницю поєднання життєдайних стимулів і вибухових небезпек, закладених у феномені етнічності та національних рухах. Попри це феномен етнічності залишається розмитим, небезспірним, але надзвичайно популярним у політології, соціології й культурології. Зусилля інте- лектуалів зосереджені на пошуках надійних регуляторів рівноваги в етнополітичній сфері.
За сучасних реалій процеси глобалізації та модернізації відбуваються паралельно з процесами етнічної ідентифікації, етнорегіоналізації та релігійного розмежування. Це створює калейдоскоп різноспрямованих векторів етнополітичного розвитку, як інтеграційних, так і дезінтеграційних. Під тиском викликів гло- балізації прояв, відсутність або наявність міжетнічної рівноваги стали параметром стабільності мультикультурних країн. Тектонічні зсуви відбуваються на стиках несумісних соціокультурних матриць суспільства. Попередженням стали трагічні події 2013-2014 рр. в Україні, які підтвердили істину: тільки здатність зрозуміти “іншого” може припинити сповзання суспільства до війни та хаосу.
Прокламований європейський вектор розвитку країни має бути підкріпленим створенням рівних умов для розвитку і самоорганізації всіх сегментів етнополітичного простору суспільства. Така стратегія має базуватися на розумінні “несхожості як взаємної доповнюваності, яка є спільною цінністю” (формула Г. Гачева) суспільства.
  Питання несхожості або етнічної належності сьогодні лишається складним для пояснення тих процесів, що відбу- ваються в суспільстві. “Всупереч факту, що нині так багато розмірковують про етнічність і етнічні спільноти, – влучно зазначив Д. Мейбері – Льюїс, – не зовсім ясно, що ж сама етнічність означає і чому вона справляє такий значний вплив на процеси міграції й політичну поведінку” [83, с.21].
Цікаві зауваження щодо важливості вивчення міжетнічних відносин знаходимо у Л. Гумільова. Він дотримувався думки, що “ми повинні вивчати етнічні процеси не для того, щоб формувати їх або командувати ними, це неможливо, і ми можемо лише зробити гірше, тут зіпсувати легко, а виправити важко. Але для того, щоб знати стан того або іншого етнічного феномену, брати його до уваги і зважати на нього” [51, с.196]. Однак і “знати”, й “рахуватися” виявилося дуже не просто.
Зреалізована в роки соціалістичного експерименту націо- нальна політика ґрунтувалася на приматі класового підходу, “зближуючи” нації у сьогоденні задля “злиття” націй у майбут- ньому. Допущені у процесі її реалізації свавілля в різних сферах громадського життя виявилися “міною уповільненої дії”, що вибухнула в роки так званої “перебудови”, здетонувавши серію міжнаціональних конфліктів. До їх роз’яснення політологи виявилися не готові. Завдання полягало в тому, щоб переглянути деякі невиправдані підходи, а головне – зрозуміти й оцінити нові реалії, спрогнозувати найімовірніші ризики в етнополітичній сфері, упередити можливі суперечності й конфлікти, запропо- нувати механізми подолання наявних.
Розпад соціалістичної системи актуалізував мобілізаційні властивості етнічності, як чинника ідентифікації особистості. “Відродженій” етнічності належала певна роль в обстоюванні права на самовираження й індивідуальність. А в новостворених державах етнічність надавала низку політичних преференцій. Етнічна ідентифікація “нав’язувалася” перебігом подій на пострадянському просторі незалежних країн: процесом реідентифікації, відновленням територіальних претензій, формуванням передумов етнічних конфліктів. Питання “паспортної національності” спричинило вибір “свій“/“чужий”, породило проблему “відокремлення” несхожого в соціокультурному просторі. За таких умов актуальним стало конструювання ідентичності шляхом “протиставлення” та “негатив- ної ідентичності”.
З поглибленням глобалізації та універсалізації суспільства етнічність не втрачає свого політичного потенціалу. Політизації етносів, за Дж. Ротшильдом, Е. Смітом, К. Уільямсом, сприяли чинники. По-перше, це етнічна строкатість, тобто існування в обмеженому географічному просторі етносів з різними менталь- ностями, культурно-лінгвістичними й іншими відмінностями. По- друге, обтяженість їхньої історичної спадщини “згадками про війни”, образи, травми (історична пам’ять етносів). По-третє, поява в етнічному середовищі політичних лідерів, здатних очолити національний рух проти існуючого статус-кво. Протягом розвитку суспільства етнічність поступово ставала значним фактором впливу на практичну політику, набувала рис політизованої етнічності. На думку Дж. Ротшильда, це означало: дати можливість людям усвідомити роль політики у збереженні етнокультурних цінностей та самобутності; мобілізувати їх на формування етнічних груп зі спільною самосвідомістю; спрямувати їхню пове- дінку в сферу політичної діяльності [371, с. 6]. Тобто політизація етнічності – це перетворення етнічного фактора на інструмент боротьби за владу. Зміна статусу політичних еліт етносів щодо влади – головна причина формування в суспільстві політичних конфліктів. Політизована етнічність спричиняє в багатосегменто- ваному суспільстві небезпеку фундаменталізму та національного фанатизму – “пошук ворога” та жорсткого протиставлення. Надмірна політизація етнічного чинника призводить до етнічної селекції, відкидає потенціал будь-якого порозуміння в системі міжетнічних відносин.
За умов етнічної різноманітності, нових викликів глобалізації ХХІ ст. політизована етнічність створила міфологізацію символіч- ного простору, призвела до стану тривожності та недовіри в суспільстві. Це здатне збільшувати потенціал конфліктності, поля- ризує соціум на “своїх”/“чужих”, руйнує сталу ціннісну систему. Конструювання образу “іншого” стало постійною домінантою ідентифікаційної сфери, створює ризики “відторгнення”.
За умов світової економічної кризи, послаблення суверенітету деяких країн порушення міжетнічної рівноваги відкрило шлях для активізації проблеми статусу. Сьогодні частіше лунають заяви про автономізацію угорських, сербських й албанських націоналістів. Гострими залишаються етнічні проблеми в розвинутих, відносно стабільних країнах Європи. Про це, зокрема, свідчать сепара- тистські вимоги проведення референдуму щодо відокремлення Каталонії від Іспанії, активізація руху за проголошення автономії Венеції та Шотландії.
Аналізуючи націоналістичні рухи, дослідники вирізняють низку причин їх виникнення: економічні (низький рівень життя, стагнація соціально-економічного розвитку, засилля адміністратив- ного центру); історичні (боротьба за відновлення справедливості); правові (вимоги перегляду договорів, розмежування компетенції центру і регіонів); екологічні (наявність шкідливих виробництв); національно-культурні (питання національних мов, активація інтересу до національних традицій, релігії тощо), демографічні (міграція, зниження частки корінної нації в кількості населення). Національне відродження, як слушно зауважував Ю. Левенець, завжди “супроводжувала гостра боротьба між регіональними архе- типами і міфами про національні ідентичності і реальними проблемами, інтересами, прагненнями різних груп” [146, с. 3].
Якщо говорити про вітчизняні реалії, доводиться визнати, що міжетнічні відносини мали й мають особливості, зумовлені передусім тривалим періодом бездержавності, мовно-культурною російською асиміляцією українського населення, перебуванням території сучасної України в просторі різних державних утворень. Із здобуттям державної незалежності проблеми етнополітики стали сегментом державної стратегії, визначили один із пріоритетних напрямів формування громадянського суспільства в Україні. Етнічні маркери українського соціуму, етнополітичний зміст понять “український народ” та “українська нація”, основні засади державної етнополітики одразу набули виняткового значення, оскільки від їхнього розв’язання безпосередньо залежало і зале- жить майбутнє Української держави.
Теорія етнополітичних відносин – міждисциплінарна сфера знань, яка охоплює філософські, соціологічні, політологічні, правові, психологічні та інші дослідження. Її бурхливий розвиток на Заході став помітним на початку 80-х років ХХ ст. та був пов’язаний із аналітичними працями Б. Андерсона, Д. Армстронґа, Дж. Брейлі, Е. Гобсбаума, Е. Ґелнера, М. Гроха, Т. Нейрна, Е. Сміта та ін.
Концептуалізації нових аспектів етнополітичної проблематики сприяла конструктивна дискусія щодо практики мультикульту- ралізму в дослідженнях В. Кимлічки та Ч. Тейлора.
Суттєвим у процесі адекватного відтворення розмаїття міжетнічних відносин у країні є визначення головних маркерів етнічності (core markers). Найбільш стійкі серед них – походження етнічної спільноти, мова, культурницькі традиції, звичаї, мен- тальність тощо. При цьому варто враховувати “контроверзійність інтерпретації” маркерів у визначенні етнічності. Для автора джерелом селекції вищенаведених маркерів стали праці науковців, що професійно досліджують проблеми етнічності та мають чима- лий доробок у цій царині. Серед них російські вчені – Ю. Бромлей, А. Абашидзе, С. Арутюнов, Ю. Арутюнян, В. Ачкасов, О. Волко- гонов, В. Малахов, Н. Лебедєва, Г. Солдатова, В. Тішков та ін.
Серед вітчизняних публікацій з етнічної проблематики, про феномен етнічності, ризиковість процесу етнічної ідентифікації особливе місце посідають роботи М. Кирюшка, А. Колодій, В. Котигоренка, І. Кресіної, В. Крисаченка, В. Кулика, В. Євтуха, О. Майбороди, О. Малиновської, Л. Нагорної, М. Обушного, М. Панчука, О. Рафальського, С. Римаренка, Л. Рябошапки, М. Рябчука, М. Степика, М. Шульги, Ю. Шайгородського. Праці вітчизняних соціогуманітаристів ґрунтуються на примордіа- лістських уявленнях, для яких пріоритетним є погляд на етнічність як елемент соціальної взаємодії та соціокультурний феномен. А головними параметрами ідентичності є спільність і відмінність. На відміну від етнічної, національна ідентичність трактується ними як ідентифікація членів певної спільноти як громадян.
Серед зарубіжних фахівців, які досліджують особливості етнічності, процеси етнополітичної мобілізації та політизації етнічності, відмітимо Д. Белла, Дж. Ротшильда та Е. Сміта.
Праці зарубіжних і вітчизняних учених визначають принципи й положення, які слугують теоретичною і методологічною осно- вою для вивчення міжетнічної взаємодії, для аналізу системи маркерів, які спричиняють наявність ліній демаркації в етнопо- літичному просторі України. Фокусуючи увагу на етнополітичній поведінці як основному формотворчому чиннику, вони трактують групи як цілість, інтереси якої зумовлені діяльністю політичних акторів. Соціум постає поділеним на “своїх”/“чужих” внаслідок структурних розмежувань в етнополітичному сегменті простору соціальної дистанції.
Варто зауважити, що каркас цієї праці становлять теоретичні напрацювання з політології, історії, соціології й культурології. Авторський аналіз причин поляризації етнополітичного простору, розмежування “ми”/“вони” у матриці соціокультурної дистанції поєднується із дослідженням багатовимірності ідентичності, про- цесу конструювання “негативної” ідентичності, впливу регіональних ризиків на становлення спільної ідентичності громадян України.
Усупереч очікуванням перше десятиріччя ХХІ ст. проявилося поглибленням кризових явищ, перетворенням дестабілізації в постійний маркер суспільно-політичного життя нашої держави. Її етнополітичний розвиток супроводжується невизначеністю моде- лей, зіткненням різноспрямованих орієнтацій, протилежністю світоглядів, непримиренністю головних політичних акторів. У просторі несумісності життєвих цінностей і парадигм відбувається криза ідентичності. “Колективне “я” нації (термін Л. Нагорної) – надто слабке, щоб утворити цілісну спільноту, а темпи формування політичної нації надто повільні. Відсутність моделі суспільного розвитку, соціально-економічна нестабільність, криза недовіри спричиняють ризики виходу з правового поля, неминуче призво- дять до подальшої поляризації суспільства із непередбачуваними наслідками, провокують соціум на протестні акції.
Актуалізують предмет пропонованого дослідження декілька обставин. Україна успадкувала проблеми, які утруднюють досяг- нення внутрішньої консолідованості. Вони щільно пов’язані з формуванням території країни та її тривалим перебуванням у складі держав імперського типу. Розвиток, який забезпечує органічну цілісність держави, можливий за умов національно-політичного самовизначення громадян, поєднання зусиль еліти й соціуму, налаштованості на толерантність і найширший суспільний діалог.
Виклики національній консолідації продукуються дефектами “моделі” розвитку, яка реалізовувалася протягом понад двох десятиліть існування незалежної держави. Невизначеність стратегії розвитку країни маскувалася політичною елітою, яка зробили не один помилковий вибір. Жоден з політичних проектів, що прого- лошувалися у суспільстві, не мав в основі наукового розрахунку.
Всі вони створювалися на догоду політичній кон’юнктурі, на фундаменті привабливих гасел та понять (демократія, свобода слова, громадянське суспільство, верховенство права та ін.). Це призвело до ситуації, за якої жоден політик, коаліція або інший суб’єкт соціуму не готові взяти на себе відповідальність, зрозуміти ті історичні виклики, що стоять перед країною.
Політична безвідповідальність призвела до гігантської соціаль- ної поляризації, загострення політичної кризи, деформації системи цінностей, найбільш масштабних протестів в історії незалежної України. Порозуміння між впливовим прошарком надбагатих і мільйонами “нових бідних” стало недосяжним, а проведення солідарної політики не має реального підґрунтя. Україна сьогодні – сегментоване, поляризоване суспільство, в якому влада не реагує на відверту пропаганду етнократії, на прояви ксенофобії, формування відносин за жорсткого поділу на “свох”/“чужих”. Це зумовлює небезпеки реанімування “війни ідентичностей”, створення “образу ворога”, розігрування “етнічної карти”.
На тлі домінування ідейно-політичної матриці минулого сучасна суспільно-політична трансформація характеризується син- кретичною ментальністю та наявністю конфронтаційних ідеологіч- них течій. Структурування і конкуренція політичних сил значною мірою відбуваються на протиставленні одних цивілізаційних і соціокультурних сегментів суспільства іншим. Понад те, в умовах зміни політичних і ціннісних орієнтацій суспільства на зламі тисячоліть етнополітична сфера виявилася чи не найбільш чутливою щодо політичних трансформацій. Через це особливої актуальності набули маркери етнополітичної полярності та соціокультурного дистанціювання. Амбівалентність ціннісних настанов, асиметрія геополітичних орієнтацій, наявність виразних ознак регіональних розмежувань, розбалансованість міжцерковних відносин стали симптомами політичного нездоров’я українського суспільства. Революційні події 2013-2014 рр. в Україні підтвердили, що поляризований український соціум поки що не виробив адекватних відповідей на нові виклики ХХІ століття, на прояви складних пи- тань, які поставлені на порядок денний. Звідси невтішні прогнози – загрози національній безпеці країни посилюватимуться.
Отже, метою праці є виявлення внутрішніх і зовнішніх чин- ників, викликів і ризиків, що вплинули на об’єднання та роз’єднання, поляризацію українського суспільства на початку XXI ст. Саме тому в назві книги, яка стала результатом досліджень автора протягом попередніх років, винесено термін “демаркаційні лінії”. На думку автора, у дослідженні наявних “етнічних кордонів”, суспільного “відчуження”, проявів “відторгнення інших”, існу- вання культурних і соціальних дистанцій цей термін – достатньо правомірний.
 Автор висуває гіпотезу про демакраційні лінії як лінії “роз- лому” в етнополітичному просторі України, як один з актуальних чинників впливу на її найближчє майбутнє, намагається виявити “больові точки” – демаркаційні лінії етнополітичного поля, запро- понувати відповідні рецепти запобігання суспільній напруженості.
“Демаркаційні лінії” – символічне поняття, яке не має карто- графічного зображення. Лінії демаркації вибудовуються на основі наявних “вузлів” розмежування, як “полюси“ можливого проти- стояння в суспільстві у найбільш дратівливих сферах – етнічній, ціннісно-ідеологічній, мовній, конфесійній тощо.
Cеред багатьох завдань, які поставив перед собою автор: окреслити кроки на шляху до національної консолідації України. Вона можлива за умов, коли, незважаючи на амбіції еліт, особли- вості соціокультурної ідентифікації та ментальності, культурні, релігійні інтереси, кожна особа країни відчує себе громадянином, представником української політичної нації.
Пропоноване дослідження окреслено рамками першого деся- тиліття 2000-х років – дореволюційної зміни влади в 2013-2014 рр., що має своє логічне обґрунтування. Існує нагальна потреба осмислення тих реалій, які спричинили революцію гідності та явища дезінтеграції майже в усіх сферах життя. У цей час Україна вкотре розпочала новий проект національної єдності й пошук конструктів, від вибору яких залежатиме незалежність і цілісність країни. На цей період припадають кардинальні зміни, які призвели до гострої соціальної кризи, наростання протестних настроїв, зіткнення ціннісних матриць суспільства, заклали фундамент для виникнення Майдану – 2013 р. Підстави для його виникнення формувалися протягом певного періоду. Нашарування незадо- волення станом справ у різних сферах життя призвело до того, що конфлікт, а не консенсус став основою зіткнення інтересів влади і суспільства. Як влучно зауважив Т. Возняк, “терпіння суспільства, розірваного суспільства, яке натравлюють на самого себе, не безкі- нечне” [381]. Ніколи за роки свого незалежного існування Україна не вступала у настільки непрогнозований період свого розвитку.
Тектоничний злам, що відбувся в країні наприкінці 2013 – на початку 2014 рр., став початком нового періоду. Він спричинив глибоку ціннісну, політичну, геополітичну дезорієнтацію суспільства, сформував ризики втрати цілісності країни. Звідси гостра необхідність зрозуміти витоки подій, які так стрімко розвивалися в державі, виявити системні ризики, суперечності в суспільстві, загрози дезінтеграції, сформулювати прогнози щодо оновлення суспільства.
Автор свідома того, що кожна з проблем, які визначають структуру дослідження, може бути предметом окремого наукового аналізу. То ж, не претендуючи на абсолютність та узагальнене бачення питань, у праці висловлюється власне наукове тлумачення та принципова оцінка процесів, які відбувалися в Україні. Професійною і моральною мотивацією такої спроби є науковий досвід, відбитий у низці публікацій автора.
Безумовно, тут пропонується суб’єктивний, погляд на ситуацію в країні, в якій полярні ідентифікації спричинили феномен масового “відчуження" та розвиток подій за сценарієм громадянської непокори. Розглядаючи виклики за реального стану етнополітичних відносин, автор пропонує відповідні “рецепти” запобігання напру- женості в Україні, керуючись виключно інтересами пошуку істини, а не власними політичними уподобаннями.

 РОЗДІЛ 1. ОСОБЛИВОСТІ ДОСЛІДЖЕННЯ МІЖЕТНІЧНОЇ ВЗАЄМОДІЇ
1.1. Теорія “етнічного кордону” в сучасній етно- політології
Останні десятиліття ХХ ст. та початок ХХІ ст. позначилися всебічною зацікавленістю вчених проблемою визначення й аналізу різних аспектів ідентичності. Процеси поширення демократії у світі, розпад Радянського Союзу та Югославії, заснування та розширення Європейського Союзу активізували дослідження проблем між- етнічної взаємодії, ідеологічних, культурних, етнічних кордонів у процесі конструювання спільної національної ідентичності.
Складність дослідження міжетнічної взаємодії полягає в тому, що вона зумовлена як сучасними реаліями, так і попереднім історичним розвитком етносів. Етноси зосереджують полярні соціальні групи, політичні об’єднання з протилежними інтересами, які, в свою чергу, представляють різні сфери життєдіяльності (еко- номіки, культури, політики і т.п.). Виходячи з цього, міжетнічні відносини в широкому сенсі слова – це взаємодія етносів у різних сферах: політиці, культурі. У вузькому сенсі – це міжособистісні стосунки людей різних національностей, які теж виявляються в різних сферах спілкування – трудового, сімейно-побутового, а також сусідського, дружнього та інших видах неформального спілкування. Ось чому представники різних наукових напрямів досліджують міжетнічні відносини під своїм кутом зору. Так, етнологи вивчають міжкультурні взаємодії, а в центрі їх уваги – етнокультурні чинники. Історикам цікаві етнічні стосунки в ретроспективі. Політична соціологія досліджує вплив характеру міжетнічних відносин на політичну складову в державах.
 Міжетнічна взаємодія – дефініція, яка, за словами Г. Зіммеля, характеризує контакти поміж “чужими”, акцентує взаємозалеж- ність діяльності макросоціальних груп [45, с. 30]. Це актуалізує принцип інтеракції, контактів, які відбуваються в межах тих чи інших міжетнічних матриць. Категорія “дії” зумовлена ролями, які виконують певні суб’єкти міжетнічного спілкування.
  “Групи уособлюють собою закриті соціокультурні одиниці, – стверджує американська дослідниця В. Хеслі, – однак оскільки вони об’єднані в одній державі, вони повинні періодично взаємодіяти на загальних для всіх ринках і в загальній для всіх політичній системі” [45, с. 31]. У разі диверсифікації етнополітичних ситуацій очевидно, що суб’єкт-суб’єктні відносини (на етапі розпаду держав) є нас- лідком боротьби за ресурси, конкуренції за здобуття найвигідніших умов “облаштування” в нових етнополітичних організмах, соціалі- зації в них. За інших умов взаємодія є результатом функціональної взаємозумовленості груп або ініціатив, які безпосередньо чи опосередковано стосуються інтересів “інших”, їхньої реакції на загрозу “ми”-інтересам. Дефініція “міжетнічна взаємодія” відобра- жає динаміку етнічних відносин, а головне, спричиняє наукову актуалізацію категорії “етнічності”, яка визначає вимір дихотомії “ми”/“вони”. Її основою є “чужий”, який, за Г. Зіммелем, “...елемент, чиє членство в групі передбачає одночасно як перебування поза нею, так і протистояння їй” [45, с. 31]. Отже, протиставлення “свій”/“чужий” в процесі міжетнічної взаємодії спричиняє наявність етнічних кордонів.
У дослідженні увага концентрується на основних підходах щодо розуміння етнічних кордонів у системі міжетнічної взаємодії. Важливе місце серед них належать роботам С. Ліпсета й С. Роккана, В. Боттеро, А. Рьоммєлє, які визначили чинники стратифікації структурних розмежувань суб’єктів етнополітичного простору. Проблемам атитюдів етнічних спільнот та етнополітиці держав приділяють увагу Дж. Рекс, Н. Дж. Смелзер, Е. Ян, які досліджують проблеми сутності етнічності, шляхи подолання кордонів та міжетнічної інтеграції суспільства. Останню Ю. Бромлей розумів як “...появу певної культурної спільності (зі збереженням основних етнічних рис) в істотно відмінних за своїми мовно-культурними параметрами основних етнічних одиниць унаслідок їхньої взаємодії” [16, с. 239]. Залежності від статусу етнонаціональних спільнот і характеру їхніх стосунків, учений визначає такі інтеграційні процеси: консоціативний, сегрегаційний і симбіозний. У першому з них певна культурна спільність виникає поміж тими “чужими”, які мають однаковий статус. У другому взаємодіють ті етнічні спільноти, частина з яких перебуває в нерівноправному становищі.
  Стосовно ж симбіозного підвиду інтеграції груп, то ним пропо- нувалося означувати “...взаємодоповнюючу асоціацію залежних одна від одної етнічних одиниць, яка передбачає їхню відмінність” [16, с. 239]. Дискурс міжетнічної інтеграції за Ю. Бромлеєм не став загальновизнаним: чимало вчених оперували ним, задовольняючи політичні “запити” владної еліти.
Імпульс для виникнення модерних підходів у дослідженні міжетнічної взаємодії та етнічних кордонів надав “парад суверенітетів” та етнічні конфлікти в межах геополітичних кордонів СРСР. Вони зумовили концентрацію наукової уваги щодо етнічної конкуренції, ідентифікації та соціокультурних кордонів (С. Ахієзера, А. Здравомислова, А. Ямскова та ін.).
Зокрема, Г. Солдатова наголошує, що етнічні кордони виникають у процесі конструювання етнофорами соціуму на “своїх” і “чужих”, що призводить до міжетнічної напруги. При цьому, зауважує вона, “... напруга – це соціально-психологічна сторона соціальної кризи чи конфлікту” [45, с. 19]. Враховуючи етнопсихологічні чинники формування міжетнічної напруги, А. Здравомислов зауважує: етнічні групи оперують “монолітними образами домінуючих етнонаціональних спільнот” [86, с. 73-75].
Феномену етнічного кордону властива певна специфіка. Цей феномен є результатом міжетнічної взаємодії, суб’ єкти якої виріз- няються потужнішим мобілізуючим потенціалом – групова солідар- ність, етноцентричний егоїзм, нетерпимість до інакшості та ін.
Дискурсу міжетнічної соціокультурної дистанції присвячені роботи вітчизняних учених Л. Нагорної, Л. Ляпіної, Т. Татаренко. Вони обстоюють думку, що соціокультурний простір – це “...тери- торіальне співвідношення соціальних одиниць, що взаємодіють і розвиваються, мають культурну специфіку і певну форму організації” [293, с. 35].
У цілому підходи етнополітологів, соціологів, етнопсихологів у вивченні міжетнічних відносин здебільшого є близькими. Однак їм притаманна певна специфіка. Етнополітологи досліджують міжетнічні процеси та явища, їх обумовленість культурними, політичними, економічними детермінантами. Увага етнопсихо- логів зосереджена на когнітивній сфері, вони досліджують здебіль- шого відносини на рівні міжособистісного спілкування, де голов- ними маркерами є особистісні контакти представників різних національностей. Етнополітологи звертають наукову увагу на ставлення одних етносів до цінностей та культури інших, на готовність етносів до міжкультурної взаємодії. На думку фахівців, етнокультурні категорії політології сприяють перегляду “тради- ційних універсальних підходів”, оскільки етнокультурний контекст міжетнічних відносин досліджується сьогодні як частина соціаль- ного контексту [142; 143].
Аналізуючи міжетнічну взаємодію через особу, як сегмент етнічної групи, слід звернути увагу на деякі концепції етнопсихо- логії. Одна з них – теорія особистості. Її представник І. Кон стверджує, що одні розуміють особистість “в єдності індивідуальних якостей та соціальних ролей”, інші – як сукупність інтегрованих в особистості “соціальнозначущих рис, що утворилися в прямій і опосередкованій взаємодії цієї особи з іншими”. Найбільш вдалим у дослідженні міжетнічних відносин є другий підхід [123, с. 17,19].
 Заслуговує на увагу позиція А. Леонтьєва, який передумовою вивчення особистості, як представника певної етногрупи, вважає дослідження її діяльності у контексті міжетнічної взаємодії. Він вважає, що в основі особистості лежать “відносини співпідпоряд- кованості видам діяльності певної групи”, а вона впливатиме на ієрархію мотивів. В особистості, як частини етнічної групи, – це потреби безпеки, цілісності групи, солідарності, які блискуче оха- рактеризовані Е. Фроммом у книзі “Втеча від свободи” [321, с. 34]. Крім того, важливими є також потреби в справедливості, позитив- ному сприйнятті іншими, успіхах, на які звертає увагу Г. Кантріл. На його думку, компоненти психології особистості відтворюються саме в психології етнічної групи, особливо в діалектиці мотиваційних, пізнавальних, емоційних і комунікативних процесів міжетнічної взаємодії. Він упевнений, що кінцевим продуктом взаємодії цих процесів є соціальні установки, або аттітюди (англ. attitudes), які зумовлюють дослідження міжетнічних відносин. Крім того, теорія установки безпосередньо належить до теорії міжетнічних установок як різновидів соціальних установок. Ця теорія визначає диспозицію особистості та етногрупи в системі міжетнічних відносин [299, с. 86.
Протягом останніх років міжетнічні відносини аналізувалися для їх гармонізації, запобігання дискримінації та регулювання етноконфліктів. Отже, і в теорії установки нам важливо виявити сегменти, які сприяють виокремленню причин та винайденню способів запобігання міжетнічному протистоянню. Термін “установка” введено в політологічний обіг грузинським ученим Д. Узнадзе. Але за його концепцією установка – це “схильність”, “готовність” реагувати на основі несвідомого (англ. Set. – Авт.). В такому сенсі установки не відображають складності форм діяльності і відносин людей і не можуть бути інструментом для аналізу міжетнічних відносин. Тому етнополітологи акцентують увагу на аналізі “особливих станів особистості, що передують їхній реальній поведінці”, та застосовують поняття “соціальні установки”, або аттітюди. На цьому наполягали Дж. Девіс та російський учений П. Шихірев.
Перші політологічні дослідження “установки” були пов’язані саме з проблемами етнічності. Відома праця У. Томаса і Ф. Зна- нецького “Польський селянин в Європі та Америці” була присвячена процесу адаптації і значенню аттітюдів. Соціальні настанови розглядалися як “психологічне переживання індивідом цінності та сенсу соціального об’єкта” або “стан свідомості стосовно певної соціальної цінності” [1, с. 7].
Об’єднуючи різні концепції дослідників, Г. Олпорт інтер- претував соціальні установки як “стан свідомості, що втілює готовність і сформований на основі попереднього соціального досвіду”. Установки мають достатньо складну структуру, на що звернув увагу М. Сміт – засновник теорії про трьохкомпонентну структуру “установки”: 1) когнітивний компонент (усвідомлення об’єкта, знання про нього), 2) емоційний (оцінка, почуття щодо об’єкта); 3) поведінковий (регулятивний) компонент.
Отже, ми виокремили в соціологічній теорії установки компоненти, які важливі для усвідомлення її місця в дослідженні міжетнічних відносин. Етнічні установки – це установки, які мають місце за умов, коли людина усвідомлює, оцінює і проявляє себе як особистість, що є частиною етнічної групи. Звідси, міжетнічні установки – це своєрідний імпульс на взаємодію (негативну або позитивну) з іншими етнічними спільнотами в будь-якій сфері життєдіяльності та формі – від особистісного спілкування з людьми іншої національності до сприйняття явищ, елементів історії, культури, типів соціально-економічного розвитку, навіть інших цивілізаційних форм.
 Нагадаємо, що найвідоміші шкали для вимірювання соціаль- них установок в емпіричних дослідженнях – шкала Ф. Богардуса, Л. Тернстоуна – розроблялися на основі вивчення міжетнічних відносин. Етнічні і міжетнічні установки акумулюють попередній життєвий досвід, адже установки формуються в процесі соціаліза- ції і потім закріплюються в навичках, без яких будувати відносини просто неможливо. У процесі міжетнічної взаємодії вони вико- нують компенсуючу функцію, мінімізуючи ризик міжетнічної взаємодії, допомагають уникнути небезпеки етнічного зіткнення.
Установки виконують іншу важливу функцію – вони перетво- рюють знання у потребу дії. Попередні роки демонстрували нам, як у країнах колишнього СРСР кипіли пристрасті навколо інонаціо- нального населення. Так, наприклад, згадаємо як погіршувалося ставлення до азербайджанців у Вірменії, а, в свою чергу, до вірмен в Азербайджані. Тобто емоційне напруження та актуалізація негатив- них установок призвели до дій, які не збігаються з потребами та настановами певних сегментів в етногрупах.
Серед чинників, які впливають на формування характеру етнополітичної поведінки, є інтереси й переживання “своїх”, їхні образи, стереотипи й міфи. Водночас, маркером впливу на фор- мування дистанції в міжетнічному спілкуванні є й політико-ідеоло- гічне позицівонуання “чужих”, яке, за Т. Гарр, сприяє формуванню сприйняття дистанції між ціннісними можливостями етнофорів та матрицею ціннісних настанов групи [45, с. 37]. Зазвичай етнічні стереотипи посідають ключове місце серед стійких міжетнічних установок. Крім того, етнічні забобони й упередження, які впливають на поведінку етноспільнот, породжують дистанціювання культурних ресурсів, нерівність шансів для реалізації ціннісних можливостей різними групами етнополітичного організму.
“Змістовною базою” етнічних стереотипів, за справедливим ви- значенням Г. Солдатової, є традиційна етнічна культура [287, с. 89]. Разом з тим когнітивний компонент етнічної установки може бути набагато складішим, оскільки особа актуалізує в системі сталих установок свої соціально-економічні вимоги, політичні інтереси та концентрує минулий історичний досвід. Міфи, авто- й гетеросте- реотипи сприяють функціонуванню простору соціокультурної дистанції та штучному конструюванню етнічних меж.
 Не менш важливу роль відіграють макрогрупові установки на об’єкт та на ситуацію. Згадаємо відомий експеримент Лап’єра, який яскраво продемонстрував відмінність їхнього впливу. Лап’єр з представниками китайської національності відвідав 252 готелі, які прийняли іноземців привітно. Однак позитивно на письмові звернення щодо прийому багатоетнічної групи відповіли лише понад 100 готелів, а чверть з них відмовила в прийомі іноземців [4, с. 25]. Попри міжетнічні контакти в усіх сферах життя культурний зміст “я” протистав- ляється не-“я”. Етносоціальне “насичення” дефініції іншості простежується на всіх зрізах соціокультурного розмежування.
Розбіжність установок на проективну ситуацію і на об’єкт дозволило М. Рокичу дійти висновку, що необхідно розвести аттітюди на об’єкт і аттітюди на ситуацію [300, с. 145-153]. На пострадянських теренах відмінність таких установок ми особливо відчули в період активізації національних рухів: на референдумі 1991 р. більшість українців висловилися за вихід з СРСР. За цим криються зусилля українського етносу, спрямовані на збереження свого власного “я”. Воно – антитеза нав’язуваному радянською партелітою “ми”, яке конструювалося не як множинність, а навпаки, штучно об’єднувало “своїх” і “чужих”. За умов очевидної нерівноправності етнічних спільнот такий симбіоз українці сприймали як асиміляцію.
Загострення міжетнічних відносин, що втілилося в розгортанні національних рухів, міжнаціональних конфліктів на пострадян- ському просторі, перш за все в Югославії, сьогодні спостерігається в країнах розвиненої демократії (у Великобританії, Канаді, Бельгії, Франції, США). Це викликає посилення уваги науковців до концепцій міжнаціональних відносин. Наукові доробки виокрем- люють п’ять груп взаємозалежних чинників, що впливають на міжетнічні стосунки – політичні, історичні, соціальні, культурні, психологічні і ситуативні [8, с. 40].
 Приклад застосування фактора статусу груп надає концепція Р. Дарендорфа, за якою в основі соціальних конфліктів лежать не питання власності, а “панування й підкорення”, участь у яких беруть “панівна й підпорядковані” етнонаціональні спільноти, рівно- та різностатусні етнічні суб’єкти [45, с. 37].
 Серед історичних чинників, що впливають на міжетнічні відносини, безумовно важливе значення мають: історичні події, які формували вектори та зміст взаємин народів, особливості історико- соціального розвитку етносів – акторів міжетної взаємодії. За різних історичних обставин в умовах міжетнічної напруги етноси зосереджують увагу на завоюваннях, насильницьких “приєднан- нях” – возз’єднання Західної України та Буковини. З початком національних рухів на радянському просторі в його регіонах актуалізувалося колоніальне минуле народів Росії, насильницький характер приєднання за радянських часів. Так, у Прибалтиці відверто лунали тези про незаконне приєднання на основі Пакту Ріббентропа-Молотова, в Татарстані – про завоювання Казанського ханства, серед чеченців – про насильницьке підкорення.
Якість міжетнічних відносин, зумовлених історією, гео- політичним становищем, мала різний зміст. Наприклад, осетини і в центрі, і в регіоні завжди вважалися опорою Росії на Кавказі, вони допускалися до вищих військових посад і за радянської влади. Чеченців підкорювали та завойовували. Принцип “поділяй і володарюй” діяв як за часів царської Росії, так і в радянську епоху. Події, які сприяли міжнаціональній консолідації, стали символіч- ними, навколо них об’єдналися ідеологеми трагічного або героїч- ного минулого. Політичний ренесанс надав поштовх естонцям, латишам, а згодом й грузинам, українцям і вірменам вимагати рівностатусності у суспільстві. Разом з цим функціонування етнонаціоналізмів консервувало соціальне розмежування, а попередній етнічний досвід наповнював антагонізмом дихотомію “ми”/“вони”. Ця дихотомія продукувала таке співвідношення етнічних пріоритетів, яке розмежовувало етнічні спільноти. За таких умов становлення нових держав актуалізувало проблему співіснування “іншостей”, наявності етнічних кордонів та ліній розмежування, а як наслідок – стратегії в етнополітичній сфері.
Існування кордонів в міжетнічних стосунках зумовлено політ- ичними чинниками, серед них: принципи і форми державного устрою, характер політичного устрою, пріоритети етнонаціональної політики. Зауважимо, що американські дослідники Т. Петтігрю, Дж. Сімпсон і Дж. М. Інгер не виокремлюють політичні маркери, пов’язуючи їх з історичними (Т. Петтігрю), або згадують їх у контексті з теорією соціальної стратифікації (Дж. Сімпсон та Дж. Інгер) [89, с. 75-80]. Це пов’язано з тим, що вони досліджують США, народи яких не мали своєї державності, але пройшли рабовлас- ницький період в політичній історії. Щодо Європи, там проблеми відповідності державно-територіального устрою та етнічного складу населення країн, простір етнічних кордонів розглядаються через призму політичної соціології. На пострадянському просторі, в колишніх Югославії, Чехословаччині особливо вагомі для аналізу міжетнічних відносин політичні чинники. Безумовно, на них впливає форма державного устрою: унітарна держава або федера- тивна. Природно, можливості мультикультурного плюралізму набагато ширші в демократичному громадянському суспільстві, ніж за тоталітарних або авторитарних режимів, з високим рівнем етнічної дискримінації (як, приміром, в Німеччині, Іспанії).
Обгрунтовує зміст міжетнічних відносин питання ролі еліт та політичних акторів в етномобілізації. За словами О. Глухової, класи та етнічні спільноти – “надто великі абстракції, щоб їх можна було визнати акторами політики...” [45, с. 93]. Ролі лідерів також надає особливого значення А. Здравомислов: елітні групи формують зміст етнонаціональних інтересів і претендують на участь у владі [86, с. 45]. У системі міжетнічних відносин еліта виконує декілька функцій: 1) формує ідеологію толерантності або ворожості, 2) виробляє політику примирення або, навпаки, стимулює етнічний фаворитизм; 3) спрямовує діяльність засобів масової інформації у формуванні міжетнічних настанов і стерео- типів. Інституалізація та діяльність етнічних організацій (партій та ін.) у реаліях поліетнічного суспільства виконує роль своє- рідного індикатора політичного відродження.
Радянська історія продемонструвала взаємозалежність харак- теру політичного режиму та формату міжнаціональних відносин. Так, перша спроба лібералізації режиму в період “хрущовської відлиги” відразу призвела до розширення прав республік у сфері освіти та культури ХХ ст. Розширення громадянських прав у радянському суспільстві зумовило розширення прав представників різних національностей.
За будь-якого типу державного і політичного устрою етнічна політика держави щодо “меншин”, пов’язана і й впливає на етнічну більшість або домінуючий етнос. Попри всю різноманітність політики в ній можна виділити два основні напрями, стосовно етнічних груп: інтеграційна політика та політика уніфікації. Інтеграційну політику сьогодні демонструє Естонія: громадянином держави є тільки особи, які вільно володіють естонською мовою. Приклад політики мультикультуралізму з нульовим принципом громадянства надає Україна.
Однак політика плюралізму стосується не лише питань культури, мови, освіти. У широкому розумінні це й представ- ництво різних етносів в інститутах влади, так звана “співучасть у владі”. Політична сфера тісно пов’язана з соціальними інтересами етносів та впливає на вектор соціально-політичної мобільності. Взаємозв’язок соціальної і етнічної стратифікації, вплив соціально- структурних змін, етнічний чинник соціальної мобільності – чинники, які визначають характер міжетнічних відносин. Узагальнюючи американські дослідження з міжетнічних відносин, Г. Олпорт дійшов висновку, що напруга і конфлікти послаблю- ються, якщо групам етносів, що контактують, притаманний однаковий статус [6, с. 95]. Зазначене стосується численних закономірних конфліктів, пов’язаних з десегрегацією темношкірих, оскільки позитивні зміни в статусі “відстаючих” етногруп ведуть до конфліктності. Рівень конфліктності знижується за наявності “організованих груп”, здатних сконцентрувати свої зусилля щодо десегрегації. У тих громадах, в яких за зміни виступали комітети сприяння, мери, церковні організації, міжетнічні ради тощо, міжрасові відносини поліпшувалися. В громадах, де такого сприяння не було, ворожість та відчуження груп зростало. У контексті зазначеного Дж. Сімпсон і Дж. М. Інгер зауважили: “На швидкість і напрями змін впливає і стратегічне мистецтво лідерів” [89, с. 90]. Вирішальну роль в етнічному протистоянні відіграють лідери. Так, В. Хеслі стверджує: політики можуть спровокувати посилення міжетнічної напруги, але вони ж можуть сприяти її послабленню [45, с. 348].
Протягом історії eтнокультурний поділ праці взаємовіддаляв “своїх” і “чужих”. Приміром, в Російській Федерації певні народи, які отримали привілеї (доступ до освіти та ін.) мали представ- ництво в державних структурах, “зрівнювалися у соціальній струк- турі”. Саме представники цих етносів в кінці 70-х років ХХ ст. заявили про самовизначення та вільний вибір для кожної нації індивідуальних ідентитетів національної ідентичності.
З доступом до владних структур було пов’язане оформлення власності в пострадянських країнах (отримання кредиту, оренда приміщення тощо). Росіяни в Естонії, Латвії висловили бажання бути рівноправними громадянами (не тільки з почуття власної гідності) за критерієм вільного доступу до власності (в 1990-ті рр. не менше 60% бізнесу було зосереджено в руках росіян). Враховуючи фактор культурного поділу праці й породжених ним соціокультурних цінностей, можна припустити, що соціум ново- утворених держав здебільшого деперсоніфікував та маркерував як “чужих” іноетнічних осіб або негромадян.
Серед соціальних параметрів, які є маркерами дискриміна- ційного змісту щодо етносів, – доступність соціального зростання. Наприклад, перші секретарі ЦК компартій союзних республік були представниками титульної національності, а другі секретарі – росіянами; вищі командні посади в армії обіймали росіянами. В Академії суспільних наук при ЦК КПРС готували кадрів з представників титульних національностей – їм “відкривали дорогу” до керівних посад у союзних республіках. Зниження статусу протягом трудового життя, в тому числі серед титульних етносів, сприяло посиленню негативних установок на міжетнічні контакти, виникненню дисонансу “ми-вони”.
 Соціокультурні компоненти, згідно з концепцією С. Ліпсета й С. Роккана, є чинниками структурних розмежувань. Ціннісний конфлікт вони трактують як протистояння між культурами нації- держави та периферій, результат конкуренції їх соціокультурних цінностей. Названа концепція близька до альтернативної концепції стратифікації К. Пренді та В. Боттеро, яка характеризує розме- жування культурних ресурсів груп [45, с. 35, 36].
Застосування концепції стратифікації та інформаційної теорії етносу в етнополітичних дослідженнях дозволило припустити, що ступінь комунікації етнонаціональних спільнот на макрорівні пере- вищує аналогічний міжгруповий показник, що й зумовлює їхнє взаємне дистанціювання. Можна визнати, що факторами дихотомії між “ми” й “вони” є соціокультурні маркери спільнот, зокрема, мова, релігія, традиції, символи. Ідеологічні, політичні, культурно-соціальні відмінності перешкоджають формуванню як етнічної компліментарності, так і компліментарності суспільних навичок.
Таким чином, простір соціокультурної міжетнічної дистанції призводить до виникнення ефекту “взаємодії однополюсних магнітів” (формула М. Гона). При цьому ізоляція суб’єктів етно- політичного простору, полярність культурних ресурсів, наявність кордонів демаркації не криє в собі потенціалу конфліктогенності. На цю особливість етнічного дистанціювання вказує Дж. Рот- шильд: “групи можуть йти різними шляхами, а їхня взаємодія не набуває конфліктного характеру” [371, с. 82].
Проаналізовані вище деякі концептуальні підходи щодо розу- міння сутності та чинників виникнення етнічних кордонів дають підстави для висновку: лінії соціокультурного розмежування, міжетнічні кордони та дистанції, дисонанс приорітетів “ми”/“вони” дозволяють констатувати наявність конкуруючих сегментів в етнополітичному просторі. Головними модулями поляризації цих сегментів стали: ділема “прийняття” (або “неприйняття”) подвійної ідентичності; обмеженість культурних ресурсів у реалізації стра- тегії “єдність у багатоманітності”.
1.2. Соціокультурна дистанція: теоретичні підходи та парадигми
Під впливом бурхливих соціотрансформаційних процесів вини- кають нові ідентичності, які неминуче вступають у суперечність із традиційними ідентифікаційними установками. За умов нових глобалізаційних викликів різновиди ідентифікаційних установок створюють критичний рівень демаркації, феномен суспільного роз- межування, перебувають у стані соціокультурного дистанціювання. Суспільно-політичні кризи прискорюють процес негативної мобілізації у міжетнічній взаємодії. Наявність багатьох модулів ідентифікацій спричиняє необхідність позиціонування їх у суспіль- ному просторі, зрештою, формують конфігурації “свої“/“чужі”/ “інші”. За умов надто швидкої зміни ціннісних матриць суспільства актуалізується чинник протиставлення в ідентифікаційних системах, апеляція до цінностей індивідуалізму. Саме тому питання соціокуль- турного дистанціювання заслуговує на осмислення й репрезентацію.
 У системі соціогуманітарних наук поняттям “соціокультурна дистанція” позначається феномен, який дає змогу аналізувати соціальні та індивідуальні маркери у суспільному просторі. Суспільна думка зробила це поняття інструментом аналізу ідентич- ностей за принципом “я”/“ми” у взаєминах з “іншими”. “Інший“, – влучно констатує Жан-Поль Сартр, – є необхідним посередником між мною і мною ж...” [45, с. 70]. Діалектичний зв’язок виявля- ється в тому, що існуючий “чужий”, як об’єкт, сприяє процесу самоідентифікації етнофорів, усвідомленню ними власного “я”. На між груповому рівні “я” інтегрує в “ми”, яке не має альтернативи соціальної адаптації без не – “я” (без – “вони”).
Природно, що трактування поняття “соціокультурної дистанції” ускладнено протилежними поглядами, оскільки його досліджують філософи, політологи, соціальні психологи, культурологи. Однак не можна не бачити об’єктивних труднощів, з якими стикається дослід- ник цього феномену.
Свого часу етнокультурний вимір поняття “кордону” ґрун- товно проаналізували російські вчені П. Кушнер і М. Бахтін. Завдяки дослідженням відомого норвезького вченого Ф. Барта воно стало відомим у світовій науці. Вчений розглядає етнічний кордон у контексті з формою соціальної організації культурних відмінностей етнічністю. За ним, наявні межі концептуалізують етнічну групу, яка ґрунтується на певній системі первісних об’єктивних культурних ідентитетах-маркерах. Етнічна група, за Ф. Бартом, це – спільність народу і національності. Маркуючи етнічну групу, він використовує історичні, політичні, економічні параметри, які спричинені конкретними соціально-політичними умовами та особливостями взаємодії етнічних груп [7, с. 64]. На його думку, історичний досвід минулого, соціальні, політичні чинники впливають на формування маркерів етнічних кордонів. Соціальну дистанцію варто оцінювати як параметром конфліктності в межах міжетнічної взаємодії.
За висновком Ф. Барта, етнічна межа здебільшого є проявом віртуалізації свідомості, а головний параметр дослідження етніч- них кордонів – етнічна ідентичність. Він вважає, що особистості, які мають спільне світосприйняття, формують суспільні групи. Культурне, лінгвістичне, релігійне підгрунтя етносу приводить до необхідності його інституціоналізації (організації). Система етнічних маркерів, на його думку, залежна від перебігу та змін суспільних обставин [7, с. 65].
Досвід дозволяє нам припустити, що етнічними розме- жувачами є й політичні маркери, які ускладнюють діалог певної групи з іншими. Вони виявилися більш потужними, ніж культурні маркери у формуванні етноізоляціонізму, відносин “ми”/“вони”. Різні ціннісні системи приводять до ефекту суспільної поляризації, ціннісна неоднорідність соціуму є формує лінії розмежування. Культура соціальних відносин виступає як фундамент соціуму, його головний маркер. Відсутність загальноприйнятних культурно- ціннісних матриць блокує активність сегментів соціуму.
Виклики ХХ початку ХХІ ст. активізували дослідження мобілі- зації етнічності. Головну роль у мобілізації етнічності, за Ф. Бартом, виконують лідери. А. Попов на основі Меморандуму І. Кона розглядає технології “етнічної мобілізації” з урахуванням світового досвіду і практики міжетнічних конфліктів на пострадянському просторі [284, c. 175-80]. На його думку, “минулі й справжні, дійсні та уявні образи емоційно актуалізуються, трансформуються в суспільній свідомості в національне приниження гідності кожного представника даного етносу”. Протестні дії мають бути відповід- ними до програм, політичних цілей і практичних кроків. Протести виконують функцію “компенсатора етнічної гідності” (формула Л. Дробижевої) [72, с. 110 – 130].
Найрізноманітніші підходи до трактування соціокультурної дистанції зумовлюють строкатість концептуального поля. Наприклад, С. Гантінгтон зробив спробу систематизувати перелік джерел-ситуацій, що формують ідентичності, який містить різно- манітні ідентифікаційні ознаки [183, с. 20]. Найбільш відомою є висунута ним концепція “зіткнення цивілізацій”. Відповідно до неї конфлікти спричинені нездатністю контактувати у просторі восьми “дотичних цивілізацій”, кожна з яких є провідником певної релігійної матриці. Ціннісні дискурси ліній соціокуль- турного розмежування різко виявляються у фокусі зіставлення християнства з ісламізмом. Межі демаркації та кордони зіткнення “православно-слов’янської”, “західної”, “ісламської” і “буд- дистської” цивілізацій пронизують пострадянський простір. Так, кордон розламу між цими цивілізаціями С. Гантінгтон провів по східному кордону західного християнства [323, с. 33]. Заради cправедливості зауважимо, що ця концепція не пояснює “раціо- нальність” придністровського конфлікту, в якому акторами між- етнічної взаємодії стали і православні молдавани, і православні росіяни й українці. Зазначене стосується й Ошського міжетніч- ного конфлікту, спровокованого тюркомовними мусульманами- сунітами, узбеками та киргизами. Зрештою, конфлікт в Ольстері стався між протестантами і католиками, які, за С. Гантінгтоном, лежать у площині однієї, “західної”, цивілізації. Концепт цивілізаційної “сумісності-несумісності” культур є підставою для виправдання негативної мобілізації етнічних груп та підтримує дихотомію “ми”/“вони” в міжетнічному просторі.
Певний сегмент у досліджуваній проблемі становлять праці соціальних психологів, які присвячені крос-культурній етнопо- ведінці. В роботах Х. Тріандіса та Г. Хофстеда йдеться про належ- ність етнічних груп до “колективістських” або “індивідуалістських” культур, про сталість етнічної культури. На позитивну оцінку заслуговують наукові розвідки К. Каміллер і Х. Малевської-Пейре, які обґрунтували наявність культурних кордонів на рівні інди- відуальної свідомості [285; 286].
Звернемо увагу на те, що поняття соціальної дистанції вико- ристовується нами в широкому значенні як міра подібності чи відмінності в соціальних і ціннісних орієнтаціях етнічних груп. Поняття дистанції частіше використовувалося в соціології, в соціальній психології, ніж політології. Одними з перших поняття “дистанції” проаналізували Г. Зіммель, Т. Парк і Е. Берджес. Соціальна дистанція, за ними, характеризує ступінь “близькості”/ “відчуження” соціальних груп [72, с. 56-70]. На основі шкал вимірювання соціально-психологічної дистанції визначається потенціал відчуження соціальних груп, а в поліетнічному суспільстві – простір міжетнічної соціокультурної дистанції. Багатовимірність соціальної дистанції характеризує ступінь рівності груп, є індикатором соціальної справедливості, соціальної та етнічної толерантності. Так, Г. Андреєва зазначає, що дистанція пояснює перцептивний бік спілкування між малими групами (або всередині них), сприйняття етнічних груп, симпатій і антипатій, сприяє розумінню мотиваційних установок “інших”. У фокусі зарубіжних політологів опинилися концепти “зовнішньої” і “внутрішньої” дистанції між етнічними спільнотами. Вітчизняні етнополітологи термін “соціокультурна дистанція” використо- вують для визначення критеріїв дистанціювання культур.
Поняття “етнічна межа” виникло в етнології та етнічній географії у другій половині XIX ст. Особливу увагу на нього звер- нув П. Кушнер, досліджуючи праці видатного чеського етнографа, археолога і лінгвіста Л. Нідерле. На його думку, “етнографічна межа” – це межа ареалу, компактно заселеного певним етносом. Особливості побуту, історична міфологія, стереотипи, а головне, мова – її основні маркери. Наступним дослідженням особливостей етнічних кордонів був притаманний мажоритарний підхід, коли етнічний ареал обмежує територію, де більшість становить тільки одна національність. Критикуючи цей мажоритарний метод, П. Кушнер обґрунтовує власну тезу тим, що етнічні кордони не можна штучно підміняти адміністративними кордонами, в основу організації яких “покладені “статут і постанова”. Разом з цим, він зазначив, що не існує тотожності етнічних кордонів з природними географічними рубежами. Сучасні етнічні кордони, згідно з вис- новком П. Кушнера, є результатом складних історичних процесів, наслідком реалізації міжнаціональних відносин [141, с. 18-20]. Нам вбачається важливим й те, що П. Кушнер звернув увагу на роль національної самосвідомості та рідної мови в умовах безпо- середнього міжетнічного контакту вздовж “етнічного кордону” груп, які компактно там проживають. Він виокремлює індикатори функціонування рідної мови та характеризує роль матеріальної культури, побуту, фольклору, обрядової практики як етномаркерів україно-російського прикордоння. Аналізуючи чинники форму- вання етнічних кордонів, П. Кушнер дійшов висновку: “Складний процес трансформації етнічних кордонів залежить від національ- них відносин”, тому проблема етнічних кордонів пов’язана зі ста- новленням системи міжетнічних відносин: процесом “переселення народів на нові території або розширення споконвічних територій; міграції чи експансії; етнічної асиміляції” [141, c. 28, 29]. У зв язку зі сказаним зауважимо, що деякі праці, присвячені вивченню феномену культурного різноманіття, ролі етнічних маркерів у міжетнічній взаємодії, міжнаціональні відносини розглядаються насамперед у соціальному розрізі. Цей підхід втілений у дослі- дженнях Ю. Арутюняна, Л. Дробіжевої, І. Прибиткової, Н. Паніної, Є. Головахи, М. Резніченка, М. Степико, М. Шульги.
 Як згадувалося вище, основні положення теорії етнічних кордонів викладені Ф. Бартом у вступі до праці “Етнічні групи і кордони. Соціальна організація культурних відмінностей”. Він звертає увагу на те, що культурне розмаїття сучасного суспільства усе ще існує, незважаючи на всеосяжні контакти і потоки інформа- ції, охопивши практично весь цивілізований світ; етнічні відмін- ності існують, незважаючи на те, що люди перетинають етнічні кордони і переходять в інші пласти етнічних і соціальних груп. Етнічні відмінності в сучасному світі не розчиняються в соціальній системі. Навпаки, Ф. Барт наполягає на тому, що “взаємодія в соціальній системі не веде до ліквідації етнічних відмінностей шляхом їх зміни або акультурації; культурні відмінності можуть зберігатися всупереч міжетнічному контакту і взаємній за- лежності” [354, c. 86]. Культурну єдність етнічної групи, на думку Ф. Барта, слід розглядати не як “дефініцію етнічної групи, а як головний сенс існування етнічної групи”. Разом з цим, учений розглядає етнічну групу насамперед як особливу форму соціальної організації. Етнічні межі впливають на структурування та страти- фікацію соціального життя, на складну організацію соціальних відносин. На думку Ф. Барта, цей процес забезпечує сталість етнічних груп: структурування процесу міжетнічної взаємодії спричинене наявними культурними відмінностями [355, c. 90]. Отже, в своїй концепції Ф. Барт запропонував перенесення акценту з емпіричних характеристик етнічності на форми соціальної організації культурних відмінностей. Безперечно, його погляди вплинули на сучасні дослідження специфіки простору етнічних і культурних відмінностей, які межують на стику соціології, соціальної психології та етнології. Так, Л. Дробіжева та Ю. Арутю- нян відмовилися від виключно предметного аналізу матеріальної культури, демонструють вивчення культури як засобу передачі етнічної інформації [72; 5]. Соціокультурні відмінності, в основі яких лежать розбіжності в “системі цінностей, понять, моделей бажаної поведінки”, вони трактують як символи “культурної, в тому числі етнічної ідентифікації”. Ці особливості, на їхне переко- нання, пронизують трудову, суспільно-політичну, побутову сфери діяльності людей. Один з головних висновків дослідників полягає в тому, що ареали міжетнічного контакту, де відбувається інтенсивне спілкування етносів у виробничій сфері, безпосередньо трудова діяльність представників різних культур у багато- національному соціумі, створюють сегмент уніфікації культурних відмінностей [71, с. 121].
Принагідно зауважимо, власне “бартовські” трактування куль- турних кордонів було введено в обіг пострадянської науки російським ученим В. Тішковим. Він не тільки розкрив його “кон- структивістський” контекст, але й показав, що в цілому концепція Ф. Барта актуальна за сучасних соціально-політичних реалій. Саме В. Тішков доводить особливу роль держави в конструюванні й під- тримці культурних кордонів та розкриває опосередкованість про- цесу формування етнічної ідентичності та групової солідарності. Він зазначає, що етнічна самоідентифікація є “актом довільного вибору з доступного на даний момент “віяла ідентичностей“. Ф. Барт віддає перевагу розумінню нації як співгромадянства та багатокультурності і пропонує “стратегію поступової деетнізації держави і деетатизації етнічності” [296, с. 9-13]. Дрейфуючи серед культурних маркерів, етнічна ідентичність мобілізує найбільш актуальні в цій політичній ситуації культурні відмінності, зумов- лює рухливість культурних меж [298, с. 80-120]. Теоретичні концепти В. Тішкова ґрунтуються на особистісній парадигмі: “важлива не людина в етносі, а етнос в людині “ [298, с. 283].
Аналіз феномену міжнаціональних відносин у межах концепції “об’єктивного культурного різноманіття” сприяє неупередженому вивченню етнічних кордонів і культурної дистанції як феноменів міжетнічної взаємодії. Саме тому автор зосереджує увагу на дослідженні зазначених понять з позицій різних концептуальних підходів наукової думки.
Перші емпіричні дослідження феномену культурної дистанції здійснені А. Фернхемом і С. Бочнером на основі крос-культурної методології щодо процесів адаптації мігрантів до нового культур- ного середовища. Крос-культурний метод актуалізує увагу на суб’єктивних характеристиках міжособистісного контакту. Завдяки методу міжкультурного зіставлення цей підхід актуалізує параметр культурної дистанції в міжетнічній взаємодії. Дослідники підтвер- дили, що ступінь стресогенності нового культурного середовища для мігранта – “культурний шок” – залежить від близькості аутентичної культури нового середовища. При цьому ступінь близькості культур оцінювався в параметрах “далекий – середній – близький” [71, с. 70-75]. Цей емпірично встановлений зв’язок дозволив виокремити маркер культурної дистанції в сприйнятті іноетнічного середовища.
Заслуговує на увагу трактування феномену культурної дистан- ції російською дослідницею Н. Лебедєвою. Вивчаючи особливості етнокультурної адаптації російських старожилів у Закавказзі, вона довела: культурна відмінність може впливати на процес формування негативного соціокультурного сприйняття представників іншої культури. На її думку, “чим дальшою, несхожою на власну є культу- ра, з якою взаємодіють представники адаптованої етнічної групи, тим сильніше розвиваються в ній механізми психологічного захисту у формі позитивного образу “ми” і негативного образу “вони”. Культурна дистанція, за Н. Лебедєвою, – “основний чинник, який впливає на успішність психологічної адаптації до іншого культур- ного середовища” [144, c. 70]. Авторка констатує, що соціальна перцепція культурної дистанції схильна до різних трансформацій як будь-який суб’єктивний образ. Цей образ “є як відображенням об’єктивних відмінностей контактуючих етнічних культур, так і відображенням реальних міжгрупових відносин” [144, c. 71]. Дослідниця запропонувала методи вимірювання величини культур- ної дистанції у відторгненні культури мігрантів: метод етнічних стереотипів; метод міжкультурних “запозичень”; шкала виміру соціально-психологічної близькості. Зазначені параметри дозволили встановити межі “близькості” інокультурного середовища, до якого адаптуються мігранти. Дослідниця зробила наголос на важливості використання методу психологічного аналізу суб’єктів соціокуль- турної взаємодії – методу семантичного диференціала, що пояснює механізм формування культурної дистанції [132].
Л. Дробіжева обстоює погляди, що культурні кордони є соціально обумовлений феномен, а культурна дистанція – суб’єк- тивнє відображення “близькості-далекості” культур. На основі вивчення міжетнічної взаємодії титульних національностей і росіян (в Татарстані, Туві, Північній Осетії і республіці Саха (Якутія) вона зазначає: культурну дистанцію варто досліджувати комплексно, поєднуючи історичний, соціальний і політичний контекст. За такого підходу предметом аналізу простору міжетнічної культурної дистан- ції є маркери культури, які мають “соціально дистанційний” вимір.
 На основі міждисциплінарного підходу, дослідниця сформулювала особливі методи наукового аналізу феномену культурної дистанції: через систему ціннісно-ідеологічних орієнтацій. Цінності як чинник соціокультурної дистанції диференційовані за ознакою: ставлення до загальнолюдських цінностей; ставлення до специфічних етно- культурних цінностей; сприйняття власної етнічної ідентичності й іншої етнічної групи. Вона доводить, що ціннісно-нормативне середовище впливає на творення ліній розмежування, символів, міфів у конструюванні соціокультурних ідентичностей; у різних сферах соціальної взаємодії етносів – відмінні параметри культурної дистанції [71, c. 131-195]. Л. Дробіжева звертає увагу на взаємо- залежність зумовлених культурним чинником відмінностей внаслідок “збігу статусних ролей етногруп у стратифікаційній системі російського суспільства” [72, с. 120-140].
Цікаві орієнтири для аналізу соціокультурної дистанції містить теорія соціокультурного універсуму у баченні класика соціології П. Сорокіна. Відмінність соціокультурного простору від іншого він вбачав у співіснуванні трьох площин – площини цінностей і норм, площини матеріальних “провідників”, площини людського чинника. Соціальна дистанція за П. Сорокіним, означає близькість чи віддаленість соціокультурних феноменів у системі відповідного простору. Це бачення зумовило його інтерес до вивчення форм і типів соціокультурної взаємодії [183, с. 60].
Осягненню дискурсу міжетнічної соціокультурної дистанції при- свячені роботи етнологів, антропологів, істориків і культурологів. При цьому головними є аспекти: етнічний кордон як “концепт фено- менологічного поля”, відображення сучасної тенденції поділяти соціум “на своїх” і “чужих” за ознакою етнічної належності. Альтер- натива “ми’’/“вони” є проявом соціокультурної організації етногрупи. Етнічний кордон як одиниця соціокультурного виміру відображає маркування етносом ареалу “культурної своєрідності і свободи”. Власне уявлення етносу про кордони “культурної своєрідності” відоб- ражає дистанцію “ми”/“вони” між етнічними групами [134, c. 320].
Логічно припустити, що, по-перше, у фокусі наукової уваги й надалі перебуватимуть проблеми взаємодії “своїх“ і “чужих”; “ми”/ “вони” як маркери простору соціокультурної дистанції. Незважаючи на те, що процеси глобалізації позначилися на збільшенні прозорості державних кордонів, спричинили соціотрансформаційні процеси та виникнення поняття “транснаціональної культури”, проблема “іншого” постає у зовсім новій площині, як мотив суверенізації “чужого”. Проте на цьому шляху соціуми підстерігає чимало небезпек, перш за все тенденція винаходження “ншого” за законами попиту [181, с. 11]. По-друге, намагання універсалізації відмін- ностей здатне провокувати конфліктність, виникнення дисонансу “ми”/“вони” в просторі міжетнічної взаємодії. По-трєте, вибуду- вання ціннісного самозахисту в системі соціокультурної дистанції на основі відторгнення “чужих”.
Опозиція “ми”/“вони” – головний параметр у когнітивних моделях міжетнічної взаємодії. Ставлення до інших як до “чужинців” означає наявність кордонів, які втілені в цінностях, способах поведінки, традиціях, ментальних матрицях. На нашу думку, чіткою демаркаційною лінією етнічний кордон стає за умов “накладання” культурних відмінностей на історичні, ідейно-полі- тичні, конфесійні та лінгвістичні матриці розвитку етносів. Дослідження інтеграційних і дезінтеграційних тенденцій у міжетнічних відносинах на основі концепту “етнічний кордон” зумовило наукове “окреслення” етнічного кордону як уявної лінії розмежування в етнополітичному просторі.
Незважаючи на зростаючу уніфікацію соціокультурних марке- рів суспільства, людство реагує актуалізацією питання відмін- ностей: етнічних, культурних, релігійних та ін. Етнічний парадокс сучасності полягає в тому, що активнішими стають прагнення різних сегментів соціуму до збереження традиційної ідентичності, в першу чергу культурної. Особистість намагається визначити соціально-культурні межі свого існування, долає межі свого “я”, ототожнюючи себе з будь-якою спільністю. Етнічна ідентичність є головним інструментом маркеризації етнічних кордонів.
Цілком природно, що етнічну ідентичність можна розглядати як основу внутрішньогрупової і міжгрупової взаємодії. Її потенціал використовується етнічними елітами в боротьбі за владу: сприяючи мікроетнічній інтеграції, етнічність водночас породжує дезінтегра- ційні тенденції в поліетнічному суспільстві, посилює вплив куль- турних відмінностей. У цьому разі етнічний кордон перетворюється на лінію зіткнення етнічностей, в інструмент відчуження та етнічної дезінтеграції в суспільстві. На основі соціально-перцептивних механізмів, що регулюють міжгрупове спілкування, накопичується негативна інформація, вибірковість сприйняття на етносоціальній основі, зменшення внутрішньогрупових і посилення міжгрупових відмінностей, “генералізація емоцій” за етнічною ознакою, пере- несення відповідальності на зовнішні обставини, переоцінка культурних відмінностей. Любов до свого етносу трансформується в політичну доктрину етнонаціоналізму.
Солідарність, як одна з головних ознак етнічності, виокрем- люється Т. Парсонсом та іншими дослідниками. Серед маркерів етнічної солідарності, які зумовлюють наявність етнічних кордонів, слід назвати такі: по-перше, усвідомлення етнічної консолідації та сприйняття своєї етногрупи як цілісного суб’єкта, у тому числі як суб’єкта влади;
по-друге, етнічність створює міфологію, яка мобілізуює етнос. Її головний аргумент – міф про спільність культури і походження, а головне – про спільність історичного минулого. З усіх “чинників розвитку цивілізацій ілюзії становлять чи не наймогутніший”, – влучно зазначав Г. Лебон. Йому вдалося довести, що “своєю квазі- раціональністю міф (особливо науковий) вербує нових прихиль- ників, переконує їх, мобілізує на колективні дії; міф спотворює факти, тим самим усуваючи “незручну” реальність, руйнуючи раціональні аргументи опонентів” [145, с. 250]. Тобто важливими індикаторами етнічного кордону є інтенсивність і характер етномобілізаційних процесів;
по-третє, етнічність виконуює як міжкорпоративну, так і конфронтаційну функцію щодо інших етнічних груп. Надмірно актуалізована в суспільстві етнічність, зазвичай, спричиняє поси- лення етнічної нетерпимості та конфронтаційності. Суттєвими індикаторами етнічного кордону в цьому разі є: рівень етнічної толерантності, трансформації етнічної ідентичності, семантичні зони міжкультурного розуміння, інтенсивність ксенофобних реакцій набувають сенсу демаркації;
по-четверте, етнічність – “родом з минулого”: “відроджена” і “нав’язана” етнічність з’явилася внаслідок національної політики радянського режиму. Американський антрополог Дж. де Вос розглядає етнічність як форму ідентифікації, звернену в минуле і втілену в культурній традиції етногрупи. В його баченні, етнічна ідентичність – один з параметрів “я-образу”. Актуалізація історичної пам’яті підсилює віру в спільне походження, загострює минулі образи, гостро ставить проблему співвідношення етносоціальних статусів [72, c. 89]. Учений передбачає посилення ролі історичних аргументів на користь поділу народів соціокультурними кордонами.
По-п’яте, етнічність, за С. Лур’є, має “подвійне дно”: етнічна культура поділена на культуру “для зовнішнього” і “внутрішнього користування” [72, c. 96]. Сама наявність люфту між двома ареалами етнічності (езотеричним і екзотеричним) спричиняє фор- мування етнічних кордонів, посилення міжетнічної напруженості, формує штучні етнічні образи.
І, нарешті, етнічність має емоційну складову: гідність, гордість, образи, незадоволеність, страхи властиві міжетнічним характеристикам. Вони спираються на емоційні зв’язки з етнічною групою в процесі соціалізації індивіда. Емоційні імперативи впливають на образи сприйняття, зумовлюють ірраціональність поведінки сторін у міжетнічних конфліктах. Союз емоцій і мораль- них норм, на думку П. Стерна, той психологічний чинник, який “змушує людей йти на жертви в ім’я свого народу на шкоду власним інтересам” [72, c. 97-99]. Негативні образи, соціальні страхи, взаємна недовіра, відчуття незадоволеності, ображена гідність – той “емоційний розчин”, який спричиняє зміцнення етнічних кордонів. Очевидно, що етнічність чутлива до змін політичного клімату у соціумі, а її актуалізація призводить до посилення міжетнічної напруги та дезінтеграційних тенденцій. Переструктурування внутрішньогрупових і міжгрупових відносин, звуження загальних міжкультурних семантичних зон, трансфор- мації мотиваційних, соціальних і захисних структур етнічності спричиняють непроникненість етнічних кордонів. Їхне розуміння необхідне для здійснення ефективної “етнотерапії” – політичної та соціальної діяльності, спрямованої на розвиток інтеграційних тенденцій у суспільстві.
 Аналіз трансформаційних процесів початку 90-х років ХХ ст. дозволив науковцям заявити про появу специфічних суб’єктів у політичному просторі. Так, Д. Драгунський вважає, що етнос із суб’єкта права перетворився на суб’єкт політики [66, с. 27]. Л. Дро- біжева виокремлює етнотериторіальні об’єднання як суб’єкти полі- тичного процесу. При цьому, дослідники наголошують на “поліфак- торній обумовленості” політизації етносу [71, c. 24]. За концепцією С. Соколовського, в середині етносу відбувається горизонтальна і вертикальна диференціація культури, побутують різні стилі життя і світоcприйняття. Однак “не культурна однорідність породжує етнос, а саме буття цієї спільноти може породжувати певний рівень культурної однорідності” [293, с. 34].
Підсумовуючи, зазначимо, що особливі параметри етнічної групи виявляються за певних історичних, політичних, економічних умов. На межі цих параметрів впливають історичні чинники, соціально-політичний досвід акторів міжетнічних відносин, які сприяють збереженню етнічних маркерів. Етнічні відмінності зберігаються, незважаючи на міжетнічну взаємодію, перетин етнічних кордонів та зміну етносами свого групового статусу. Етнічні відмінності, маркери та кордони існують, незважаючи на закони і тенденції розвитку сучасних соціальних систем.
Крім того, етнічні кордони структурують соціальне життя, впливають на організацію поведінки і соціальних відносин етносів, обумовлених чинником “етнічного категоризування”. Це виникає в умовах, коли соціальна поведінка етносів набуває значних соціо- культурних особливостей, а міжетнічна взаємодія будується на культурних відмінностях.
За умов становлення нових держав в кінці ХХ на початку ХХІ ст., що супроводжувалося розгортанням потужних етнічних конфліктів, проблема стратегії та етнонаціональної політики набирала особого політичного звучання. Розпад одних та виник- нення нових незалежних країн зумовило закономірну нестабіль- ність політичної ситуації, ціннісний розкол, формування системи нових символів та ліній розмежування в реаліях поліетнічного простору. Держава відіграла певну роль у створенні культурних меж, консервуванні стану “етнічної самотності”, який став ідеаль- ним для виокремлення “я” в суспільних відносинах. Як вияв сукупної волі нації, держава виконує роль контрагента в етнополітичних процесах. Зокрема, вона підтримує мобілізацію етнічності за нових соціально-політичних обставин.
У рамках теорії колективних дій А. Попов виокремив “макети етнічної мобілізації” для нових незалежних (пострадянських) держав. За ним, етнічна мобілізація за умов суспільно-політичної трансформації виявляється у таких площинах суспільства:
  • “емоційно актуалізованими” стають минулі образи (національне приниження представників певного етносу); минуле співіснує з сучасністю в свідомості людей;
• “програма привабливих політичних цілей” є основою протестної мобілізації етносів [69, с. 35,36].
В умовах становлення нових незалежних держав постала проблема вибору лідерами спільнот етнополітичних моделей. Вони, за висновком Дж. Рекса, зумовлюють вибір між двома протилежними векторами етнополітики: зміцнення підвалин полікультурності або – відмова від такої перспективи [45, с. 78]. Серед імовірних альтернатив –“громадянська держава”, “держава, яка націоналізується” та “багатоетнічна держава”. Ці моделі, за висновком Р. Брубейкера, певною мірою визначають зміст між- етнічної взаємодії в країні [20, с. 125]. Так, поліетнічні суспільства є зонами ризику, оскільки на збереження толерантних міжетнічних відносин впливає дисонанс суб’єктивних маркерів “свій”/“чужий”, “ми”/“вони”. Штучно вибудувані “кордони між “своїм”/“чужим” просторами обертаються ізоляціоністськими настроями“ [183, с. 61]. Виникає дилема “прийняття/ неприйнят- тя”, класичним прикладом якої є поширене ще з 1917 р. гасло “Україна для українців!” Прагнення титульного етносу до закріплення своїх соціокультурних цінностей у багатоетнічному просторі загрожують консервації власного “я” етнічними менши- нами. Наслідком такого стану міжетнічної взаємодії є дихотомія “свій”/“чужий” у просторі соціокультурної дистанції.
Соціокультурна дистанція є також одним з головних маркерів у “схожості” або “несхожості”, “близькості” або “відчуженості” груп. Культурна дистанція, констатує Н. Лебедєва, – “це суб’єктивне уявлення..., суб’єктивний образ”. Цей образ “є як відбитком об’єктивної різниці взаємодіючих етнічних культур, так і відбитком реальності міжгрупових відносин і внутрішньогрупового стану”. Предмет аналізу, за Н. Лебедєвою, становлять не всі елементи культури, а лише ті, що обумовлюють “зміст соціальної дистанції” за певних політичних і економічних умов [143, с. 70]. Вона наводить приклад: російська мова для значної частини населення України була мовою діловодства та спілкування. За правових умов статусу української – державної мови мовний маркер став чинником поляризації в поліетнічному просторі.
 
Компендіум етнічних маркерів включає понад двадцять мар- керів, серед яких: одяг, релігійні вірування, самоідентифікація, цінності (групові, сімейні, родинні), стиль спілкування, культур- ницька діяльність, мова, сприйняття співвітчизників, сприйняття мешканців країни перебування, політична ідеологія, сприйняття світу, соціальні звичаї [78, с.15]. На жаль, не потрапляє у центр уваги науковців маркер “етнічний стиль”, речником якого став У. Таннен [368, с. 217].
Концепції етнічних кордонів та соціокультурної дистанції фокусують увагу на тому, що власне “ми” відрізняється від “вони” мовою, культурою, світоглядними стереотипами, тра- диціями. “Несхожість” своєї етнічної групи з “іншою” зумовлена соціокультурними маркерами, які допомагають визначити місце субкультурної спільноти у структурі соціуму. Ця обставини, вважає В. Євтух, змушує з особливою ретельністю підходити до включення етнічних маркерів у дискурс інтеракційних поведін- кових активностей етнофорів [77, c. 142,143].
В умовах трансформації сучасного українського суспільства, змін у системі суспільно-політичних цінностей чинник дистан- ціювання соціокультурного простору набуває особливого змісту. Дилема “прийняття”/ “неприйняття” спонукає титульну націю – “ми” – до пошуку шляхів “асоціації” з тим сегментом багато- етнічного простору, який сприймається як “вони”.

РОЗДІЛ 2.
ЕТНІЧНА ІДЕНТИЧНІСТЬ: ЕКЗИСТЕНЦІЙНИЙ ТА ПОЛІТИЧНИЙ ВИМІРИ
2.1. Етнічність: концепція, параметри, суб’єкти обстоювання самобутності
Ідея української незалежності була сприйнята українським народом як запорука утвердження демократії. Однак зі здобуттям незалежності моделі нової ідентичності не мали чітких обрисів і викристалізовувалися в процесі переоцінки суспільних цінностей, зіткненні полярних підходів нової політичної та наукової еліти.
Модель дослідження феномену етнічності вибудовується на підставі поширених у зарубіжній і вітчизняній соціології, соціо- гуманітарних науках таких концепцій, як “культурна перспектива” та “соціальна перспектива“. На їхній основі можна простежити “траєкторію динаміки” поняття “етнічність”, його смислове наповнення у різних соціокультурних та дослідницьких традиціях.
Теорії етнічності, характерні для них дефініції набули в ХХ- ХХІ ст. ще більшої актуальності, наукової теоретичної та праксео- логічної значущості в науковому дискурсі. Загалом же вітчизняна гуманітаристика послуговується у дослідженні багатогранного феномену “етнічності” широкою гамою теоретичних напрацювань, які акцентують увагу на його політологічному та соціологічному вимірах. Дискусії здебільшого точаться навколо теоретико- методологічних проблем – можливості осягнення багатогранного феномену “етнічності”, його проекції у різних конкретних соціальних і етнокультурних ситуаціях, мінливості його значення, з’ясування чинників, які впливають на теоретичні інтерпретації цього явища дослідниками.
За формулюванням Л. Нізамова, актуалізується питання щодо “складноскладової концепції модерної етнічності”, що змушує дослідників замислитися над проблемою невідповідності традицій- них поглядів на етнічність (примордіалістських, конструктивістсь- ких) “ключовим характеристикам модерного суспільства” [78, с.9]. На цю проблему звертає увагу британський соціолог Дж. Незру: тривалий час переважала тенденція розглядати “етнічне” у біологічному контексті; однак, оскільки “етнічне” є радше динамічним багатогранним соціальним конструктом, то, вочевидь, адекватніше буде розглядати його як мультивимірний концепт. Можна погоди- тися, що найбільш релевантними можуть бути соціологічні теорії трактування “етнічності” [78, с. 10].
Інші фахівці, наприклад, Б. Картер, вважають, що назріла потреба по-новому класифікувати виміри етнічності, прив’язу- ючи цей процес до конкретних умов її функціонування [361]. Має рацію американський дослідник етнічного бізнесу (етнічної еко- номіки) Я. П’єтерсе. Він звертає увагу на методологічні моменти: термін “етнічність” відтворює споріднені взаємини, в тому числі й “чужинські”. За ним, частина носіїв одного національного похо- дження є чужою для цієї етнічності, тоді як інші можуть вважа- тися своїми етніками; етнічність вказує на різницю і культурну дистанцію стосовно головного річища (mainstream); термін “етнічне” використовується як з метою “позначення дистанції між європейською культурою і культурами тих, хто прибуває з інших країн”, (арабських, азійських, африканських, латиноаме- риканських), так і для “позначення культурних властивостей людини, пов’язаних з її етнічним походженням і етнічним довкіллям” [78, с. 10]. За В. Євтухом, пошуки в межах зазначеної матриці “дають додаткові аргументи для вивчення феномену етнічності у його компаративістській динаміці” [78, с.11].
Ми погоджуємося з його твердженням, що, оскільки у дослі- дженнях терміни “етнічність”, “раса”, “національність”, “етнічна група”, “етнічна спільнота”, а деколи й “релігійна група” вжива- ються як синоніми, то необхідно простежити динаміку взаємодії параметрів і ознак. Певні несистемні спроби термінологічного розмежування здійснили дослідники Р. Бейор, К. Боб, Дж. Даунінг, В. Євтух, Л. Лейндж, С. Малесевич, С. Фентон, М. Франклін, С. Газбенд. Вони здійснили спроби вибудовувати функціональні поля етнічного, расового, національного, етнорелігійного у межах транснаціонального простору, виявити мініполя, де накладаються одна на другу функції етнічного, расового, національного, етнорелігійного. Поза цими мініполями формуються маркери, орієновані на реалізацію властивих саме для цього роду спільноти функцій, наприклад, збереження етнічних елементів культури під тиском асиміляції [78, с. 9-11].
Унаслідок кризи комуністичної ідеології посилився науковий інтерес до феномену етнічності. Незважаючи на чималу кількість публікацій з етнічної проблематики, на сьогодні сам термін “етнічність” недостатньо ідентифікований, а його визначення не відтворюють сутності явища. Розмаїтість інтерпретацій цього феномену автор пояснює складністю його змісту, структурування і диверсифікацією його виявів.
Досліджуючи евристичний потенціал теорій, концепцій, понять етнополітологічного дискурсу, В. Котигоренко зауважує: “Індивіди та їх групи самовизначаються, або, висловлюючись на “західний” манер, самоідентифікуються (ідентифікуються) як “Я” і “Ми”. Результатом процесу самовизначення (самоідентифікації) стає певна тотожність/самобутність – ідентичність (в англомов- ному соціально-політичному інтелектуальному дискурсі термін “identity” вживається саме в такому значенні). Для когось ідентичністю є “Я – громадянин світу, космополіт” або “Ми”, коли так себе визначає певна група-множина. Для інших ідентичністю стає “Я” і “Ми” в сенсі ототожнення себе передовсім з тим чи іншим феноменом, який означують словами “спільне історичне походження”, “культура”, “мова”, “етнос”, “нація”, “віроспо- відання”, “держава”, “територія”, “регіон”, “клас”, “професія”, “вік”, “стать” та ін. [80, с. 43].




