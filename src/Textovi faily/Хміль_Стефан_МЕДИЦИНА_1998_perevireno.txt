Хміль С. В. ІСТОРИЧНІ ВІДОМОСТІ ПРО РОЗВИТОК АКУШЕРСТВА В УКРАЇНІ
Проте здобути вищу медичну освіту у ті часи можна було лише за кордоном. І тому син
полтавського священика Нестор Максимович Максимович-Амбодик (1744-1812) їде 1770 року до
Страсбурзького університету і навчається там коштом «голіцинської» стипендії, фундаторка цієї
стипендії, княгиня Катерина-Смарагда Голіцина (1720-1761) за життя страждала на «делікатну
жіночу неміч» і побажала позбавити інших жінок від таких страждань. Вона залишила великий
спадок, на відсотки від якого здобули освіту в Страсбурзі, «славному своїм акушерством», Нестор
Максимович, основоположник наукового акушерства і автор першого підручника російською мовою
«Мистецтво сповивання», Олександр Шумлянський (1748-1795), що захистив у Страсбурзькому
університеті дисертацію, присвячену тонкій будові нирки (капсула Шумлянського-Боумена), а далі
працював «градським акушером» у Москві і помер у бідності, хоч заслуги його вже визнала вся
Європа, а Париж вшанував титулом «члена-кореспондента», відомі лікарі та науковці І.Руцький,
М.Тереховський, С.Леонтович. У Лейдені (1780) захистив дисертацію на акушерську тему «Про
переваги симфізеотомії перед кесаревим розтином» майбутній славетний епідеміолог, уродженець
села Янівка Чернігівської губернії Данило Самойлович.
У 1805 році відкрився університет у Харкові. Акушерська клініка на 4 ліжка була там
створена у 1829 році. Лише 1862 року, коли кафедру акушерства та гінекології посів Іван Павлович
Лазаревич, клініка була розширена до 25 ліжок. Блискучий хірург, І.П.Лазаревич зробив першу в
Росії оваріотомію. На Лондонській виставці 1873 p. за створення «Атласу гінекологічних та
акушерських інструментів» і прямих акушерських
щипців, які стали відомі в Європі як «російські щипці», професор Лазаревич був нагороджений
золотою медаллю.
У Київському університеті св.Володимира, створеному у 1834 році, медичний факультет був
відкритий 1841 року. Кафедру акушерства та гінекології очолив А.П.Матвєєв (1816-1882). Саме
А.П.Матвєєв запропонував метод профілактики гонобленореї шляхом закапування очей
новонароджених 2% розчином азотно-кислого срібла. При клініці він організував школу для
акушерок і написав для них спеціальний посібник.
Наступник О.П.Матвєєва, Георгій Єрмолайович Рейн, впроваджував у практику асептику та
антисептику, успішно здійснив 18 оваріотомій, був організатором Київського акушерсько-
гінекологічного товариства.
Велику роботу щодо організації пологових будинків в Україні провів професор Г.ф.Писемський
(1862-1937). З його ініціативи було відкрито перший колгоспний пологовий будинок, першу жіночу
консультацію в Києві, створено перші палати патології вагітних.
Значним є внесок українських акушерів-гінекологів у проблему знеболення пологів. Основи
психопрофілактичної підготовки вагітних до пологів заклали харківські професори К.І.Платонов і
І.З.Вельвовський. Цей метод дістав визнання у багатьох країнах світу. О.Ю.Лурьє (1897-1958),
професор Київського медичного інституту, почав запроваджувати масове знеболення пологів
фармакологічними засобами.
Завдяки самовідданій праці лікарів-організаторів медичної допомоги у 50-ті роки в Україні
стаціонарною родопоміччю було охоплено майже 100% жінок у містах і 70-80% у селах. Потреба в
сільських пологових будинках зменшилася, вони поступово почали закриватися, профілактичну
допомогу перебрали на себе фельдшерсько-акушерські пункти, а стаціонарне лікування хворі із
сільської місцевості отримували у центральних районних та дільничних лікарнях.
У повоєнні роки з ініціативи О.Ю.Лурьє було запроваджено метод масових профілактичних
онкооглядів жінок, що шляхом ранньої діагностики дало змогу зменшити кількість випадків запущеного раку жіночих статевих органів. Позитивну роль відіграло об'єднання консультацій
для жінок з пологовими будинками і гінекологічними стаціонарами в єдиний лікувально-
профілактичний заклад. Ці заходи сприяли кращій організації обслуговування вагітних, роділь і
породіль, гінекологічних хворих, підвищенню кваліфікації лікарів.
Зараз лікарів в Україні готують у 16-ти вищих навчальних закладах — академіях, університетах.
Середніх медичних працівників навчають у коледжах, медичних училищах та вищих навчальних
закладах. Практичну родопоміч здійснює біля 12 тисяч акушерів-гінекологів та 40 тисяч медичних
працівників середньої ланки.
МЕДИЧНА ДЕОНТОЛОГІЯ
Медичні сестри надають лікувально-профілактичну допомогу жінкам у жіночій
консультації, маніпуляційному кабінеті та операційній, у гінекологічному відділенні акушерсько-
гінекологічного об'єднання, а також можуть працювати у відділенні новонароджених пологового
стаціонару.
За визначенням ВООЗ (1967) «Медична сестра — це особа, підготовлена за основною
програмою сестринського навчання, яка має достатню кваліфікацію і право виконувати в своїй країні
дуже відповідальну роботу з сестринського обслуговування з метою зміцнення здоров'я, запобігання
хворобам і догляду за хворими».
Основною функцією медичної сестри є догляд за хворими та виконання призначень і вказівок лікаря,
під керівництвом якого вона працює. Професіоналізм медсестри полягає у чіткому виконанні своїх
обов'язків, бо від цього значною мірою залежить ефективність лікування.
Робота середнього медпрацівника на різних ділянках висуває відповідні вимоги до її кваліфікації і
разом з тим має певні особливості щодо вимог деонтологічних.
Жіноча консультація
Акушерка жіночої консультації працює з вагітною жінкою з ранніх термінів вагітності до
пологів, а також у післяпологовому періоді. Іноді жінка хоче перервати вагітність, звертається за
направленням на штучний аборт. У такому випадку лікар разом з акушеркою повинні вжити усіх
засобів, щоб переконати жінку у необхідності зберегти вагітність, пояснити згубний вплив аборту на
організм та репродуктивну функцію. Якщо жінка вирішила виношувати вагітність, її слід поставити
на облік та пояснити важливість регулярного відвідування консультації, вчасного обстеження.
Часто жінок турбує страх перед можливими ускладненнями вагітності та пологів. Використовуючи
величезну психотерапевтичну силу слова, медичні працівники повинні керувати емоційним станом
вагітної, усуваючи нервове напруження та негативні емоції.
Особливо відповідальним є проведення психопрофілактичної підготовки вагітних до пологів.
Завдання такої підготовки — зняти психічну напругу і страх перед пологами, сформувати у корі
головного мозку позитивну домінанту пологів, переконати жінку у сприятливому закінченні пологів
для матері і малюка. Такі заняття мають бути не просто інформацією про перебіг пологів та
поведінку роділлі під час першого, другого та третього періодів, але й нести лікувальне
психотерапевтичне навантаження, тому медичний працівник, котрий проводить ці заняття, повинен
не лише бездоганно володіти матеріалом, але й бути доброзичливою, чуйною людиною.
Акушерський стаціонар
Організація роботи акушерського стаціонару з роділлями, вагітними та їхніми родичами багато в
чому залежить від персоналу, що працює в приймальному відділенні. Акушерка, що працює у цьому
відділенні, повинна бути досвідченою, оскільки перед нею стоять важливі фахові завдання, які вона
має вирішувати інколи за лічені хвилини. Іншим важливим завданням є привітне, уважне ставлення
до роділлі. З першої хвилини перебування в пологовому стаціонарі жінка повинна відчувати, що вона
знаходиться під постійним контролем, тому найменші відхилення від фізіологічного перебігу пологів
будуть негайно виявлені і усунені. Усвідомлення цього знімає зайву емоційну напругу.
Під час пологів роділля повинна бути оточена постійною увагою лікаря та акушерки. Персоналу
пологового будинку слід стежити за кожним своїм словом, бо інколи обговорення результатів
обстеження в присутності роділлі може бути сприйнято жінкою, яка не знає акушерської
термінології, неадекватно, може викликати страх та негативні емоції. За жодних умов роділля не
повинна втрачати контролю над собою, бо це ускладнює роботу персоналу і може спричинити
ускладнення під час пологів, якщо жінка не виконує розпоряджень акушерки, неправильно тужиться
та ін.
У післяпологовому періоді акушерка повинна забезпечити психологічний комфорт матерям і
немовлятам, допомагати породіллям у вигодовуванні малят та зціджуванні молока, пам'ятаючи, що
процес лактогенезу регулюється корою головного мозку і негативні емоції, сльози можуть
загальмувати вироблення молока.
Матерів, які втратили дітей у пологах, слід помістити в окрему палату, щоб не посилювати їхніх
важких переживань виглядом породіль, що годують немовлят.
Відділення патології вагітних
Приміщення цього відділення має знаходитися подалі від пологових відділів і палат
новонароджених, щоб вагітних не турбували зайві звуки. Слід забезпечити хворим повноцінний
відпочинок вдень і вночі.
Особливої уваги потребують жінки, котрих готують до планового кесарського розтину. З ними
слід щоденно працювати, щоб переконати у необхідності операції, усунути страх за себе і за
майбутню дитину. Варто наводити приклади інших жінок, які перебували разом з вагітною у
відділенні патології і народили здорових дітей.
Високий рівень фахових знань та умінь, точність у виконанні призначень, тактовність,
людяність, уважність, самовладання, чуйність — ці якості конче необхідні медичній сестрі.
Останніми роками роль середнього медичного персоналу значно зросла. Медичні сестри почали
працювати із складною технікою, виконувати відповідальні маніпуляції, це вимагає високої
кваліфікації та постійного вдосконалення ними своїх знань.
Проте надзвичайно важливим залишається спілкування із хворими. Жоден комп'ютер не може
замінити людського слова, щирого співчуття та вчасної допомоги. Особливістю роботи в акушерстві
та гінекології з деонтологічної точки зору є необхідність врахування своєрідності жіночої психіки,
зокрема, психіки вагітної жінки. Медична сестра своїми діями, поведінкою та словом повинна
створювати у хворої оптимістичний настрій, впевненість у швидкому одужанні чи сприятливому
закінченні пологів, якщо йдеться про роділлю. Не слід інформувати хворих про результати аналізів,
висновки лікарських консиліумів, висловлювати свої прогнози щодо термінів лікування, розповідати
про об'єм оперативних втручань. Таке право має тільки лікар. Якщо у медсестри виникли сумніви у
правильності лікарських призначень, вона повинна негайно звернутися до лікуючого лікаря, в
жодному разі не обговорюючи це з хворими або іншими особами.
Слід враховувати, що за особливостями свого фаху медичні працівники гінекологічних та
акушерських стаціонарів часто мають справу з фактами, що стосуються інтимного життя пацієнток,
тому необхідна велика обережність у спілкуванні з ними та їхніми родичами, бо розголошення
лікарської таємниці може мати дуже серйозні наслідки.
Високі морально-етичні принципи, чітке дотримання деон-тологічних норм лікарями та середнім
медичним персоналом мають величезне значення для ефективного лікування жінок.
ОРГАНІЗАЦІЯ АКУШЕРСЬКОЇ ТА ПЕРИНАТАЛЬНОЇ ДОПОМОГИ
Надання висококваліфікованої спеціалізованої допомоги вагітним жінкам, роділлям, породіллям,
догляд за здоровими новонародженими, надання допомоги недоношеним та хворим новонародженим
— основні завдання акушерства та перинатології.
Для надання цієї допомоги в Україні існують пологові будинки, які можуть бути як
самостійними закладами, так і входити до складу багатопрофільних міських лікарень. У центральних
районних лікарнях така допомога надається у пологових відділеннях.
ОРГАНІЗАЦІЯ РОБОТИ ЖІНОЧОЇ КОНСУЛЬТАЦІЇ
Амбулаторна допомога вагітним жінкам надається дільничним гінекологом у жіночих
консультаціях. Жіноча консультація є передовою ланкою служби і основні завдання її такі:
— диспансеризація вагітних жінок з виділенням груп ризику;
— профілактика і раннє виявлення ускладнень вагітності, екстрагенітальних та післяродових
ускладнень;
— надання гінекологічної допомоги;
— здійснення заходів з планування сім'ї;
— виявлення передракових захворювань у жінок;
— організація профілактичних оглядів та диспансеризація гінекологічних хворих;
— проведення санітарно-освітньої роботи.
В останні роки з метою інтеграції акушерсько-гінекологічної допомоги із загальнолікувальною
мережею створюються об'єднані акушерсько-терапевтично-педіатричні комплекси. Їхньою метою є
всебічна допомога жінкам. Завдяки створенню цих комплексів здійснюється безперервність
допомоги вагітним та новонародженим, підготовка дівчаток до материнства, виявлення і лікування
екстрагенітальної патології у вагітних, підготовка їх до розродження. В межах такого комплексу
можна більш раціонально використовувати лабораторні методи діагностики, консультації
спеціалістів для обстеження вагітних жінок, а також техніку і апаратуру.
Диспансеризація вагітних розпочинається із виявлення вагітності і взяття жінки на облік. Дуже
важливо, щоб вагітна була поставлена на облік і обстежена до 12-ти тижнів вагітності. При цьому
з'ясовують дані загального та акушерського анамнезу, умови життя та роботи, наявність чи
відсутність професійно шкідливих факторів, що можуть негативно вплинути на розвиток плоду та
перебіг вагітності. Потім лікар проводить детальне акушерське дослідження, виявляє наявність
вагітності та її термін, визначає передбачуваний термін пологів, а також об'єктивне обстеження
систем і органів.
Акушерка проводить вимірювання зросту, артеріального тиску на обох руках, зважування
вагітної. Окрім цього роблять обстеження на СПІД, сифіліс, вірусний гепатит. Визначають групу
крові, резус-фактор, а також біохімічні показники крові: цукор, загальний білок, білірубін, а при
необхідності — трансамінази, креатинін та деякі інші показники. Проводять загальний клінічний
аналіз крові та сечі, дослідження мазків із цервікального каналу, піхви та уретри на наявність
гонококів, трихомонад та інших збудників, уточнюють ступінь чистоти вагіни, із носоглотки беруть
мазки для виділення золотистого стафілококу. Вагітну обстежують терапевт, стоматолог, отоларинголог, а при потребі й інші спеціалісти. Під час першого відвідування всі дані, що отримані при
обстеженні жінки, заносяться в індивідуальну карту вагітної та породіллі. Відвідування лікаря при
нормальному протіканні вагітності має бути таким: відвідування — через 7-8 днів для підведення
підсумків аналізів і заключень консультантів, потім у першій половині вагітності — 1 раз на місяць, у
другій — 2 рази на місяць, а з 32 тижнів вагітності — 3-4 рази на місяць.
Таким чином, оптимальна кількість відвідувань — 14-16 протягом усієї вагітності.
Під час кожного повторного відвідування проводиться загальне і акушерське обстеження (висота
дна матки, обвід живота, положення, передлежання плода, серцебиття), вимірюється артеріальний
тиск, визначається наявність чи відсутність набряків, проводиться зважування вагітної для
визначення прихованих набряків. Загальний аналіз крові проводиться 3-4 рази, аналіз сечі — при
кожному відвідуванні (у сечі необхідно визначити наявність білка, цукру, відносну щільність).
Реакція Вассермана проводиться двічі — при взятті на облік і в другій половині — перед наданням
дородової відпустки.
Дуже важливо, щоб лікар своєчасно виявляв групи підвищеного ризику і проводив
диференційоване диспансерне спостереження за вагітними в цих групах.
Під час відвідування лікаря вагітна жінка повинна отримати чітку інформацію про шкідливий
вплив на організм плоду наркотиків, нікотину, алкоголю, медикаментів, що мають тератогенну дію.
Згідно законодавства, жінок, які працюють на виробництві, де є професійно-шкідливі фактори
(смоли, пестициди, гумовий клей і ін.), переводять на іншу роботу із збереженням середньомісячного
заробітку. Всі вагітні мають право на звільнення від нічних змін, відряджень.
У 30 тижнів вагітним жінкам надається відпустка по вагітності та пологах на 112 днів. При
виявленні відхилень від нормального перебігу вагітності жінки направляються в стаціонар, а в групах
підвищеного ризику проводиться планова госпіталізація в різні терміни (у залежності від патології, з
приводу якої вагітна спостерігається саме в цій групі). Всі дані про перебіг вагітності заносяться в
обмінну карту вагітної, з якою вона поступає в стаціонар. Дані стаціонару (відділення патології чи
пологового відділення) теж заносяться в цю карту і передаються в жіночу консультацію. Таким
чином забезпечується безперервність спостереження за вагітною та породіллею.
Важливим розділом роботи жіночої консультації є фізіопсихопрофілактична підготовка вагітної до
родів, яка проводиться акушерами, педіатрами і, бажано, психологом.
Разом з лікарем на дільниці працює медична сестра або акушерка.
До її обов'язків входить:
1. Готувати інструментарій для проведення прийому.
2. Зважувати вагітну, вимірювати артеріальний тиск.
3. Допомагати лікареві при огляді жінки.
4. Брати мазки на різні види досліджень.
5. Виписувати направлення на аналізи, консультації спеціалістів.
6. Виконувати призначення лікаря.
7. Здійснювати патронаж вагітних та породіль, диспансерних хворих.
8. Брати участь в онкопрофоглядах.
9. Вести документацію по диспансеризації хворих.
10. Проводити санітарно-освітню роботу.
Після пологів акушерка чи медсестра відвідує породіллю в перші 10 днів, передусім жінок з
ускладненим перебігом пологів, екстрагенітальною патологією, а також тих, які не з'являються
повторно у встановлений термін. Породілля відвідує лікаря двічі — через 10 днів після виписки із
пологового будинку і через 6-8 тижнів. Після завершення вагітності та післяпологового періоду
жінка знімається з диспансерного обліку.
Основними показниками роботи консультації стосовно обслуговування вагітних є рівень
материнської та перинатальної смертності, відсоток невиношування, наявність пізніх гестозів,
особливо важких форм, а також співвідношення між кількістю пологів та абортів.
ОРГАНІЗАЦІЯ РОБОТИ АКУШЕРСЬКОГО СТАЦІОНАРУ
Структура акушерського стаціонару:
1. Приймально-пропускний блок.
2. фізіологічне (перше пологове) відділення.
3. Обсерваційне (друге пологове) відділення.
4. Відділення новонароджених.
5. Відділення патології вагітних.
Якість роботи акушерського стаціонару залежить від рівня організації і злагодженості в роботі
всіх його основних ланок:
приймально-пропускного блоку, фізіологічного та обсерваційного акушерських відділень, відділення
новонароджених, відділення патології вагітних.
1. Приймально-пропускний блок
Приймально-пропускний блок складається із фільтра і санітарних пропускників.
У фільтрі проводиться опитування, загальний огляд вагітної, вимірювання температури тіла, огляд
зіву, з'ясування епідеміологічного анамнезу, після чого жінка направляється в санітарний пропускник
фізіологічного чи обсерваційного відділення. Санітарні пропускники мають бути влаштовані так,
щоб жінку, яка поступає на пологи чи у відділення патології вагітності, можна було б проводити
лише в одному напрямку: із фільтру — в оглядову, з оглядової — в туалет, потім — в душову, а
звідти — вже в передродову палату.
В оглядовій проводиться детальний огляд лікарем (загальне і зовнішнє акушерське обстеження,
вислуховування серцебиття плоду). Після цього проводиться обрізання нігтів на руках і ногах,
гоління лобка і пахових впадин, обробка нігтьових валиків 1% спиртовим розчином йоду, очисна
клізма. Роділля отримує індивідуальний пакет, куди входять стерильні сорочка, рушник, косинка,
підкладна церата на унітаз. Після акту дефекації та душу жінка переводиться в передродову палату.
Слід пам'ятати, що туалет і душова повинні мати прозорі двері, які не закриваються зсередини
(необхідність спостереження чергового персоналу). В санпропускнику має бути набір медикаментів
та інструментів для надання невідкладної допомоги при еклампсії..
У приймально-пропускному блоці заповнюють історію пологів.
2. фізіологічне (перше пологове) відділення
До складу акушерського фізіологічного відділення входять пологовий блок (1-2
передпологових палати, не менше 2 пологових зали, оглядова кімната — мала операційна, велика
операційна, палата для роділь з еклампсією), післяродові палати.
Кількість ліжок у передпологових палатах має складати 10— 12% від загальної кількості ліжок.
Бажано, щоб було не менше 2-х палат. У палаті має бути наркозний апарат для знеболення пологів,
до кожного ліжка організована централізована подача кисню.
Після поступлення жінки у родильний блок в оглядовій кімнаті, малій операційній їй проводять
вагінальне дослідження і переводять у передпологову палату, де лікар спостерігає за станом роділлі в
першому періоді пологів — слідкує за характером родової діяльності, внутрішньоутробним станом
плоду, просуванням передлеглої частини, відходженням навколоплодових вод, характером виділень,
здійснює знеболення пологів. У випадку нормального перебігу пологів запис в історію пологів
проводять кожні 2 години в 1-ому періоді пологів, в кінці 1-го періоду — через кожну годину. За
наявності тих чи інших відхилень, а також після відходження вод записи в історію заносять у міру
необхідності. Повторне вагінальне дослідження проводиться після відходження вод, а потім — лише
за наявності показань. При кров'янистих виділеннях вагінальне дослідження слід проводити лише
при розгорнутій великій операційній. Усі передопераційні палати мають бути оснащені бактерицидними лампами.
Пологові зали мають бути просторими, добре освітленими у денний і в нічний час. До складу
устаткування пологової зали входять: ліжка Рахманова, пеленальний столик для новонародженого,
апарат для наркозу, лампи-рефлектори, централізована подача кисню, електровідсмоктувач,
апаратура для штучного дихання новонароджених. Обов'язково необхідно мати набори медикаментів
для надання невідкладної допомоги при еклампсії та кровотечах, а також набір інструментів для
термінової лапаротомії. В пологову залу роділля переводиться в другому періоді пологів. Тут
приймають пологи, спостерігають за породіллею та за новонародженим 2 години.
У пологових відділеннях районних лікарень, де немає цілодобового чергування лікаря, акушерка
приймає лише нормальні пологи, а до роділь із групи високого ризику або при появі будь-якої
патології викликають лікаря. Навіть у невеликій районній лікарні необхідно мати 2 пологових зали з
тим, щоб одна з них працювала, а друга в цей час перебувала на дезинфекції.
Динаміка пологів ретельно відображається у відповідній медичній документації — заповнюється
«Історія пологів», «Історія розвитку новонародженого», «Книга запису пологів», «Операційний
журнал», «Книга реєстрації переливання крові».
Післяпологові палати у фізіологічному відділенні складають 50-55% ліжкового фонду
акушерського стаціонару. Кількість палат має бути розрахована таким чином, щоб можна було
дотримуватись принципу їх циклічного заповнення. Принцип циклічного заповнення палат
передбачає таку послідовність заповнення, за якої можна одночасно виписати породіль з 1-2 палат,
звільнити їх для дезинфекції і прийняття наступних породіль.
3. Обсерваційне (друге пологове) відділення
У кожному акушерському стаціонарі має бути друге (обсерваційне) відділення та відділення
(або палати) новонароджених.
У структурі обсерваційного відділення існують ті ж самі підрозділи, що й у фізіологічному, але
ще мають бути передбачені ізолятори, куди госпіталізують вагітних та роділь із туберкульозом,
сифілісом, вірусним гепатитом. Госпіталізації в обсерваційне відділення підлягають:
— вагітні та роділлі з підвищенням температури тіла до 37,6? без клінічних ознак інфекції;
— з безводним проміжком більше 12 годин;
— з тромбофлебітом будь-якої локалізації в гострому періоді або у фазі загострення;
— із запальними захворюваннями нирок і сечовидільних шляхів (гостра стадія, безсимптомна
бактеріурія);
— при проявах інфекції родових шляхів;
— при клінічному чи лабораторному підтвердженні інфекції з високим ризиком інфікування
плоду;
— при внутрішньоутробній смерті плоду;
— з гострими респіраторними захворюваннями;
— з туберкульозом.
В обсерваційне відділення поступають також роділлі із шкірними захворюваннями неінфекційної
етіології, при відсутності документації, з аномаліями розвитку плоду, виявленими при вагітності, а
також породіллі, у яких пологи відбулися за межами лікувального закладу.
Переведенню в обсерваційне відділення підлягають вагітні, роділлі та породіллі, у яких виявлено:
— підвищення температури тіла в пологах до 38? і вище (при триразовому вимірюванні
щогодини);
— лихоманку невідомого генезу (температура тіла до 37,5? більше доби);
— післяпологові запальні захворювання.
У відділенні жінок розміщують по палатах відповідно до нозологічних форм захворювання.
4. Відділення новонароджених
Кількість ліжок у відділенні новонароджених має складати 105-107% загальної кількості ліжок у
післяпологових палатах. Площа палат має відповідати санітарним нормам — на одне ліжко
новонародженого у фізіологічному відділенні має припадати 3,0 м2, на 1 ліжко недоношеного та
новонародженого в обсерваційному відділенні — не менше 4,5 м2. З пологової зали новонародженого
забирає медсестра після повторного огляду неонатологом. Час передачі новонародженого медсестрі,
стан його відзначається на першій сторінці історії розвитку новонародженого і завіряється підписами
акушерки та медичної сестри відділення новонароджених.
Основні завдання відділення новонароджених (відділення неонатального догляду та лікування
новонароджених — ВНДЛН) :
— здійснення догляду за здоровими новонародженими, що не перебувають у палатах разом з
матерями;
— забезпечення діагностики та лікування хворих, незрілих новонароджених;
— забезпечення інтенсивного догляду недоношеним, хворим новонародженим;
— при відсутності відділення інтенсивної терапії новонароджених здійснювати первинну
реанімацію новонароджених у пологовій залі, палаті інтенсивної терапії.
У відділенні новонароджених мають бути окремі палати для здорових доношених і недоношених
дітей, палати інтенсивної терапії, процедурна, кімната для збирання молока, а також допоміжні
приміщення.
Палати відокремлюються одна від одної скляними перегородками, щоб чергова сестра могла
краще слідкувати за новонародженими. Один пост медсестри може обслуговувати не більше 20
новонароджених, а кількість недоношених, яких обслуговує один пост, не повинна перевищувати 8.
Палати для недоношених мають бути обладнані кувезами, куди централізовано подається
зволожений кисень, підтримується температурий режим, що відповідає температурі тіла дитини, та
вологість до 80%.
У відділенні новонароджених, як і в післяпологовому, дотримуються принципу циклічного
заповнення палат. Це дає можливість, окрім поточного вологого прибирання, проводити у звільнених
палатах генеральне прибирання (1 раз на 7-10 днів). Всі палати новонароджених оснащуються
бактерицидними лампами, які включаються 5-6 разів на добу (коли новонароджені знаходяться біля
матері для годування). Температура повітря у відділенні повинна бути 21-22?С, а у палатах для
недоношених на 2?С вищою.
За наявності можливостей доцільним є спільне перебування породіллі та її новонародженої
дитини в палаті післяпологового відділення. При цьому знижується можливість інфікування дитини
госпітальними штамами мікробів, створюються сприятливі умови для заселення організму
новонародженого мікрофлорою матері. За такого режиму є можливість навчити матір навичкам
догляду за новонародженими. Крім того, підвищується відповідальність матері за дотримання
особистої гігієни і санітарного режиму в палаті. При спільному перебуванні матері і
новонародженого їх розміщують у боксах чи напівбоксах на одне-два ліжка. Кожна палата обладнана
медичними вагами, тумбочками чи поличками для зберігання білизни, біксами для збереження
стерильного матеріалу, набором медикаментів для догляду за шкірою новонародженого. Бікс зі
стерильним матеріалом міняють у міру використання, але не рідше 3 разів на добу. В усіх палатах
мають бути дезинфікуючі засоби. Медична сестра навчає матір догляду за новонародженим,
роз'яснює, як користуватися стерильним матеріалом і дезинфікуючими засобами. Запаси стерильного
матеріалу і медикаментів, а також історію розвитку новонародженого тримають у кімнаті для
медсестер. Медикаменти зберігають під замком. Щоденно новонародженого оглядає лікар-
неонатолог. Якщо стан дитини погіршується, слід негайно вирішувати питання про місце її
подальшого перебування.
5. Відділення патології вагітних
Число ліжок у цьому відділенні має складати 30% від загальної кількості ліжок акушерського
стаціонару. Сюди госпіталізують вагітних із різноманітними ускладненнями вагітності,
екстрагенітальною патологією, а також для комплексної допологової підготовки. Відділення
включає палати для хворих, маніпуляційну, кабінет функціональної діагностики, підсобні
приміщення, санвузли. Особливу увагу персонал відділення патології вагітності повинен приділяти
жінкам з передлежанням плаценти, гестозами, наявністю рубців на матці. При появі щонайменших
змін у стані таких жінок акушерка повинна негайно викликати лікаря, щоб надати кваліфіковану
допомогу. Треба своєчасно визначити початок родової діяльності, від-ходження навколоплодових
вод, про що теж повідомити чергового лікаря.
Важливим фактором лікування у відділі патології вагітності є дієтичне харчування. Тому
акушерки повинні слідкувати за дотриманням вагітними рекомендацій лікарів за наявності тієї чи
іншої патології з урахуванням маси тіла, терміну вагітності тощо.
Доцільно мати у відділі методичні рекомендації, вказівки, схеми з надання невідкладної
допомоги, плани обстеження вагітних з різними захворюваннями.
В акушерських стаціонарах працюють лікарі й акушерки. Медсестра може працювати в
операційному блоці, сестрою-анестезисткою і у відділенні новонароджених.
ОРГАНІЗАЦІЯ АКУШЕРСЬКОЇ ДОПОМОГИ У СІЛЬСЬКІЙ МІСЦЕВОСТІ
У сільській місцевості організація амбулаторної акушерської та перинатальної допомоги має
деякі особливості. За організацію цієї допомоги в районі відповідає районний акушер-гінеколог. В
організаційних питаннях йому допомагає районна акушерка. На селах вагітних обслуговує акушерка
лікарської амбулаторії чи фельдшерсько-акушерського пункту. Особливої відповідальності вимагає
робота акушерки на фельдшерсько-акушерському пункті (ФАЛ), тому що вона виконує багато
функцій, які в районних лікарнях і в міських жіночих консультаціях виконує лікар. Основними
обов'язками акушерки ФАЛ є: виявлення і взяття на облік вагітних у ранні терміни, систематичне
спостереження за вагітними, патронаж вагітних, породіль та дітей до 1 року.
При першому зверненні на вагітну заводять індивідуальну карту вагітної (ф. № 111), куди
заносять усі анамнестичні дані, дані акушерського дослідження (як зовнішнього, так і внутрішнього).
Після того жінка направляється для лабораторного обстеження в найближчу лабораторію (загальний
аналіз сечі, крові, реакція Васермана, групи крові, резус-належність, дослідження виділень із піхви).
Усі вагітні, взяті на облік, повинні бути оглянуті лікарем акушером-гінекологом. Акушерка про-
водить з вагітними заняття з психопрофілактичної підготовки до пологів. Вагітних з будь-якими
відхиленнями від нормального перебігу вагітності слід одразу ж направляти до лікаря. Необхідно
знати, що вагітних з гестозами, вузькими тазами, резус-конфліктом в анамнезі, загрозою переривання
вагітності, багатоводдям, тазовим передлежанням, неправильними положеннями, при
переношуванні, екстрагенітальній патології треба направити в стаціонар. При появі кров'яних
виділень це слід зробити негайно. Транспортування роділлі в пологовий будинок вирішується
індивідуально: здорову жінку супроводжує акушерка, при необхідності викликається лікар. Якщо
відбулися пологи вдома, в жодному разі не слід транспортувати жінку з послідом, що не виділився, а
також із загрозою розриву матки, еклампсією. Якщо послід не відділився, акушерка ФАЛ, повинна
відділити його і ввести скорочуючі засоби; при загрозі розриву матки — дати наркоз, при еклампсії
— дати наркоз і розпочати введення седативних, гіпотензивних і спазмолітичних засобів, терміново
викликати лікаря акушера-гінеколога та анестезіолога.
Акушерка повинна чітко вести документацію на вагітну, у 28 тижнів вона видає жінці обмінну карту
(так званий «паспорт вагітної»), з якою жінку госпіталізують до пологового будинку. Якщо вагітну
необхідно госпіталізувати у більш ранні терміни, їй дають витяг із індивідуальної карти. Після родів
акушерка проводить патронаж породіллі.
Крім обслуговування вагітних і породіль, акушерка ФАЛ здійснює патронаж дітей до 1 року. В
перші місяці життя огляд дітей проводиться кожні 2 тижні, пізніше — 1 раз на місяць. Під час
першого патронажу звертають увагу на стан пупкової рани, шкіру дитини, проводять бесіду з матір'ю
про правильне вигодовування. Під час наступних відвідувань звертають увагу на фізичний та
психічний розвиток дитини, дають необхідні поради матері щодо догляду за дитиною і
вигодовування відповідно віку. Про всі виявлені відхилення від нормального розвитку чи
захворювання дитини акушерка повідомляє завідуючого ФАЛ та головного лікаря дільничної лікарні.
ПРОФІЛАКТИКА ГНІЙНО-ЗАПАЛЬНИХ ЗАХВОРЮВАНЬ В АКУШЕРСЬКИХ
СТАЦІОНАРАХ
Утримання пологового блоку
1. Пологовий блок включає передпологові палати, родові зали з кімнатами для проведення
первинного туалету новонароджених, оглядову, операційну, палату інтенсивної терапії, а також
допоміжні приміщення: для обробки та дезинфекції церат і суден, тимчасового зберігання брудної
білизни, санітарні вузли.
2. Число передпологових палат і пологових залів повинно бути подвоєним, що дозволяє
дотримуватися принципу циклічності в роботі акушерського стаціонару. Кожна пологова зала
функціонує 1-2 доби, потім проводиться генеральне прибирання.
3. Структура сучасних родильних будинків передбачає індивідуальні пологові палати, які
функціонують як передполо-гова, пологова і мала операційна одночасно, що значно зменшує
небезпеку внутрішньолікарняного інфікування.
4. Оглядова кімната з гінекологічним кріслом використовується для проведення вагінальних
досліджень у процесі пологів.
5. Палата інтенсивної терапії обладнана спеціальною апаратурою, інструментами і
медикаментами, має функціональні ліжка і засоби для централізованої подачі кисню; вона призна-
чена для вагітних і роділь з найбільш тяжкими формами ускладнень вагітності або
екстрагенітальними захворюваннями.
6. Операційний блок включає малу операційну (для всіх акушерських операцій, крім кесарського
розтину), велику опера
ційну з передопераційною (для черевних операцій), приміщення для зберігання крові, пересувної
апаратури.
7. У передпологових палатах, оглядовій кімнаті, пологових залах знаходяться стаціонарні чи
пересувні бактерицидні лампи, якими опромінюють приміщення при відсутності роділь.
8. Передпологові палати не менше 3-х разів на добу провітрюють і прибирають з використанням
дезинфектантів.
9. Роділля весь перший період пологів знаходиться в передпологовій палаті, де їй виділяють
індивідуальне пронумероване судно, що зберігається на підставці, вмонтованій у ліжко, чи лавці,
пофарбованій масляною фарбою. Після використання судно промивають проточною водою.
10. Після переведення роділлі в пологову залу підкладні церати і судна миють водою і
знезаражують у санітарних кімнатах.
11. Використану постільну білизну збирають у спеціальний металевий посуд, вистелений
зсередини цератовим мішком і закривають кришкою.
12. Проводять обробку ліжка, протираючи металеві частини, цератові чохли на матрацах і
подушках розчином дезинфікуючих середників.
13. Стетоскоп, тазомір, термометри знезаражують 0,5% розчином хлораміну або 3% розчином
перекису водню, розведеними в 0,5% розчині миючого засобу.
Підготовка роділлі до пологів та прийом новонароджених
1. Переводячи роділлю в пологову залу, їй одягають стерильну сорочку, косинку, бахіли.
2. Приймаючи пологи, використовують акушерський комплект одноразового використання,
стерильні медичні інструменти і перев'язочний матеріал.
3. Перед прийняттям пологів акушерка миє і обробляє руки, як для хірургічної операції.
4. Новонародженого приймають у лоток, вистелений стерильною пелюшкою, для обробки
дитини використовують стерильні індивідуальні комплекти.
4.1. Для первинної обробки шкіри новонародженого використовують стерильне вазелінове масло
або олію у флаконах по 30 мл для одноразового застосування.
5. Після пологів лотки для прийому новонароджених миють гарячим мильним розчином,
обробляють одним із дезин-фектантів — експозиція 30 хв, споліскують, складають внутрішнім боком
докупи і стерилізують.
5.1. Пеленальний столик і ваги після використання обробляють 1% розчином перекису водню.
Перед прийманням новонародженого столик і ваги вкривають стерильними пелюшками.
5.2. Використану в процесі пологів білизну збирають у металевий посуд. Перев'язочний матеріал
кидають у миску, вистелену стерильною пелюшкою; її міняють після кожних пологів.
5.3. Після пологів металеві частини рахманівських ліжок, подушки і матраци, обшиті цератою,
протирають дезинфікуючим розчином.
5.4. Прибирання пологової зали з використанням дезинфікуючого розчину проводять тричі на
день.
Утримання післяпологових палат у фізіологічному відділенні
1. При заповненні післяпологових палат дотримуються принципу циклічності, що має вагоме
значення як для раціонального використання ліжкового фонду, так і системи протиепідемічних
заходів.
2. Для кожної породіллі виділяють індивідуальне пронумероване судно, що зберігається на
вмонтованій у ліжко підставці чи пофарбованій масляною фарбою лавці.
3. Сорочку і рушник породіллі міняють щодня, постільну білизну кожні 3 дні, підкладні
пелюшки 4 рази на добу протягом перших 3-х днів, потім двічі на добу. Церату на ліжку протирають
дезинфікуючим розчином при зміні підкладних пелюшок (одноразові стерильні підкладні).
4. Перед кожним годуванням породілля отримує косинку і пелюшку для підкладання під
новонародженого, а також маску в період загострення респіраторних інфекцій.
5. Перед годуванням породілля ретельно миє руки та молочні залози водою з милом і витирає
насухо стерильною пелюшкою. Між годуваннями їй проводиться обробка сосків розчином
антисептика.
6. Кожна породілля отримує стерильну баночку для зціджування молока (місткістю 200 мл),
прикриту стерильною серветкою.
7. Туалет породіллі в перший день проводиться в палаті, а в наступні дні — в кімнаті особистої
гігієни з висхідним (біде) і звичайним душем.
8. Вологе прибирання післяпологових палат, коридорів і всіх допоміжних приміщень проводять
тричі на день, з них одне прибирання — із застосуванням дезинфікуючого розчину. Перед
прибиранням міняють у породіль натільну і постільну білизну.
9. Після вологого прибирання, а також у проміжках часу між годуваннями післяпологові палати
опромінюють кварцовими або УФ лампами. Породіллям проводять кварцування для кращого
загоєння ран промежини і профілактики чи лікування тріщин сосків.
10. Після виписки породіль зі стаціонару здійснюють камерну обробку матраців, подушок і ковдр.
11. При появі перших ознак інфекційного захворювання породіллі чи новонародженого, їх, згідно
інструкції Міністерства охорони здоров'я, переводять в обсерваційне відділення або спеціалізований
заклад. Проводять знезараження всіх речей, з якими контактувала хвора породілля і вологе
прибирання палати з використанням дезинфікуючого розчину. Постільну і натільну білизну хворої
породіллі складають у цератовий мішок і відправляють у пральню.
12. При появі в пологовому відділенні гнійно-септичних захворювань серед породіль чи
новонароджених припиняється прийом роділь у відділення.
Утримання післяпологових палат в обсерваційному відділенні
1. Для попередження інфікування пологових будинків і поширення інфекції у великих містах в
одному з таких будинків організовують акушерський стаціонар для вагітних, роділь і породіль з
гнійно-запальними та інфекційними захворюваннями.
2. Обсерваційне відділення за структурою, обладнанням, забезпеченням не відрізняється від
фізіологічного відділення.
3. Циклічність заповнення палат в обсерваційному відділенні додатково передбачає групування в
окремих палатах породіль з однаковими нозологічними формами захворювань.
4. Під час годування дитини породілля обов'язково використовує маску, яку міняють перед
кожним годуванням.
5. Санітарно-гігієнічний режим дотримується з тією ж ретельністю, що і в фізіологічному
відділенні.
6. На особливому лікувально-охоронному режимі перебувають породіллі, у яких загинув плід чи
новонароджений. Їх переводять в окремі або невеликі палати, в яких породіллі не годують
новонароджених.
Утримання відділення для новонароджених
1. Відділення новонароджених включає палати для здорових доношених дітей, для недоношених,
для травмованих у пологах дітей, процедурну, молочні кімнати, палати інтенсивної терапії,
допоміжні приміщення.
2. Палати для новонароджених заповнюються циклічно відповідно до палат матерів.
3. При суворому дотриманні принципу циклічності кожна палата для дітей підлягає генеральному
прибиранню один раз на 6-10 днів.
4. Щоденне вологе прибирання здійснюють під час кожного годування дітей з використанням
дезинфікуючих засобів. Потім палати провітрюють і опромінюють бактерицидними лампами.
5. Дитячі палати повинні розділятися скляними перегородками до стелі, що полегшує черговій
сестрі спостереження за дітьми.
6. Пеленання дітей проводиться перед кожним годуванням. Медична сестра миє руки з милом,
одягає спеціальний халат, цератовий фартух, стерильну маску, обробляє руки антисептиком перед
пеленанням кожного новонародженого.
7. Новонароджених підмивають над раковиною проточною водою, висушують стерильною
пелюшкою; шкіру обробляють стерильним вазеліновим маслом або олією.
8. Перед зважуванням дітей на вагу стелять стерильну пелюшку. Після використання вагу
протирають дезинфікуючим розчином.
9. Після обробки кожної дитини фартух, в якому працювала медсестра, протирають розчином
дезинфектанту, а після туалету всіх дітей фартух миють і замочують у 3% розчині перекису водню з
0,5% розчином миючого засобу або в 1% розчині хлораміну на 30 хв.
10. Пеленальні столи після пеленання всіх дітей обробляють розчином дезинфікуючого засобу.
11. Під час перебування дітей у пологовому будинку повинна використовуватися лише стерильна
білизна.
12. Брудні пелюшки збирають у бак з педальним пристроєм, вистелений зсередини цератовим
мішком, який після наповнення передають у пральню. Вся дитяча білизна підлягає стерилізації
шляхом автоклавування.
13. Предмети догляду за новонародженими (чайні ложки, піпетки, соски, балончики для клізм)
миють проточною водою і кип'ятять 15 хвилин.
14. Після виписки дітей, їх постіль проходить камерну обробку з фіксацією результатів у журналі.
Утримання відділення патології вагітних
1. До структури відділення входять палати, маніпуляційна, оглядова, кабінет функціональної
діагностики, приміщення для денного перебування хворих і допоміжні приміщення: кімната
особистої гігієни, санітарні вузли та інші.
2. Відділення призначається для допологової госпіталізації вагітних з різними екстрагенітальними
захворюваннями і ускладненнями вагітності.
3. Вагітних жінок з гострими респіраторними захворюваннями у дане відділення не кладуть.
4. Вологе прибирання палат, коридорів та всіх допоміжних приміщень проводять 2 рази на день із
застосуванням дезинфікуючих розчинів, регулярно провітрюють палати.
5. Палати відділення повинні бути невеликі — на 2-4 ліжка.
Санітарно-протиепідемічні заходи у родопомічних закладах
Проблема боротьби з внутрішньолікарняними інфекціями (ВЛІ) в Україні за умов
імунодепресивного впливу на організм комплексу екологічних факторів довкілля набирає особливо
важливого значення, визначаючи значною мірою успіх боротьби з дитячою захворюваністю та
смертністю.
Складність вирішення цієї проблеми зумовлена відсутністю достовірних даних про
розповсюдження внутрішньолікар-няних інфекцій, мінливістю збудника, труднощами мікробіо-
логічної діагностики та ідентифікації етіологічного фактора. В умовах лікарні формуються
госпітальні штами збудників, що стійкі до антибактерійних препаратів і дезинфектантів.
Внутрішньолікарняну інфекцію (ВЛІ) Комітет експертів ВООЗ визначає як захворювання
мікробного походження, що виникли внаслідок інфікування в стаціонарі при обстеженні, лікуванні
або перебуванні в лікарні та розвинулись як у стаціонарі, так і після виписки з лікарняного закладу
протягом б міс.
Особливе значення має проблема ВЛІ для родопомічних установ внаслідок перебування в них
найбільш вразливого до інфекції контингенту — новонароджених та вагітних жінок.
Серед причин ВЛІ у породіль та новонароджених переважне значення мають: патологічні
пологи, перинатальна гіпоксія, передчасні пологи, інтенсивна терапія з інструментальним
втручанням, відсутність материнського молока та догляду, застосування антибіотиків з
профілактичною метою, носійство медичним персоналом патогенної та умовно-патогенної мік-
рофлори, порушення протиепідемічного режиму в акушерських стаціонарах, тривале знаходження
новонароджених та породіль у родопомічних установах (понад 5 днів).
До основних збудників ВЛІ належать: стафілококи, сальмонелли, шигели, кишкові палички,
клебсіели, ентеробактери, протеї, синьогнійні палички, стрептококи, ентерококи, гриби роду
Кандіда, віруси.
Госпітальні штами формуються в стаціонарі протягом багатомісячної послідовної селекції
мікроорганізмів, які набувають нових властивостей, що підсилюють їх патогенний потенціал
(адгезивність, токсигенність, гемолітична активність).
Госпітальні штами набувають високої вірулентності, здатні до виживання та накопичення в
розчинах, у вологих субстанціях (ганчірки, пелюшки, щітки), можуть зберігатися в дезин-фекційних
препаратах при зниженій концентрації розчинів у разі порушення їх приготування та зберігання.
Госпітальні штами грампозитивних бактерій набувають стійкості до сушіння.
Головним резервуаром госпітальних штамів мікроорганізмів є новонароджені діти, матері та
медичний персонал.
Дезинфекція різних об'єктів у пологових будинках
1. Інструменти з металу, вироби із скла стерилізуються шляхом кип'ятіння у дистильованій воді
протягом ЗО хв.; у 15% розчині питної соди у дистильованій воді протягом 15 хв., або у
повітряних стерилізаторах при температурі 120°С протягом 45 хвилин.
2. Вироби з полімерних матеріалів стерилізуються шляхом занурення в дезрозчин з наступним
промиванням у воді. Дезрозчини і часи дії:
— хлорамін В 0,25% — 30 хв.;
— хлоргексидину біглюконат 1% — 30 хв.;
— сульфохлорантин 0,2% — 30 хв.;
— дезоксон 13% — 30 хв.
3. Поверхні приміщення обробляють шляхом дворазового протирання дезрозчином з інтервалом у
15 хв. або зрошення — час дії 60 хв. Дезрозчини: хлорамін В 0,75%, хлоргексидину біглюконат 1%,
сульфохлорантин 0,2%.
4. Гумові вироби (міхур для льоду, гумові трубки приладів) обробляють шляхом дворазового
протирання дезрозчином з інтервалом в 15 хв. з наступним промиванням водою. Дезрозчини:
хлорамін В 1%, перекис водню 3%, хлоргексидину біглюконат 1%, сульфохлорантин 0,2%.
5. Зонди, соски, балони для відсмоктування слизу у новонароджених стерилізуються шляхом
кип'ятіння у дистильованій воді протягом ЗО хв., у 15% розчині питної соди у дистильованій воді
протягом 15 хв., або шляхом автоклавування — водяна насичена пара під тиском при температурі
110°С.
6. Стетофонендоскопи, сантиметрові стрічки — дворазове протирання хлораміном В 0,5% або
хлоргексидином 1% з інтервалом у 15 хв.
7. Термометри — занурення у розчин хлораміну В 0,5% протягом 30 хв.; перекису водню 3% —
30 хв.; хлоргексидину біглюконату 0,5% 30 хв.; сульфохлорантину 0,2% — 30 хв.
8. Церати — фартухи, мішки, матраци протирають розчином хлораміну В 1%, хлоргексидину
біглюконату 1%, сульфохлорантину 0,2%.
9. Підкладні церати — занурення у розчин хлораміну В 1% протягом ЗО хв.; хлоргексидину
біглюконату 1% 60 хв.; сульфохлорантину 0,2% - 30 хв., гіпохлориту натрію 0,25% на 15 хв.
Механізми поширення інфекції:
1. Контактний (руки медичного персоналу, медична апаратура, предмети догляду за
немовлятами).
2. Фекально-оральний (молоко, розчини для пиття, зонди, катетери);
3. Повітряно-крапельний.
4. Трансфузійний.
У розвитку інфекції виділяють такі етапи:
1. Контамінація — контакт новонародженого з мікрофлорою під час пологів, первинної обробки,
заходів реанімації в пологовій залі тощо. Контамінація характеризується невисоким рівнем висіву
бактерій (100-1000 КУО/г), виділенням двох або трьох різних штамів бактерій, вона не спричиняє
розвитку інфекції, але може призводити до колонізації.
2. Колонізація — процес заселення шкіри, носоглотки, дихальних шляхів, травного каналу
бактеріями матері та навколишнього середовища. Колонізація, рівень якої перевищує 10й КУО та
характеризується переважанням умовно-патогенних бактерій або грибів і дефіцитом біфідобактерій,
є патологічною, значно підвищує ризик розвитку інфекційно-запальних захворювань, особливо у
новонароджених з перинатальною патологією та недоношених дітей.
3. Клінічна маніфестація інфекції.
Найпоширеніші нозологічниі форми ВЛІ:
1. Локальні: омфаліт, кон'юнктивіт, піодермія, абсцес, флегмона, пневмонія, отит, мастит, гострі
кишкові інфекції, ендометрит, післяопераційна інфекція.
2. Генералізовані: сепсис (септицемія, септикопіемія).
3. Інші інфекції: краснуха, кір, вірусний гепатит тощо.
КЛІНІЧНА АНАТОМІЯ ЖІНОЧИХ СТАТЕВИХ ОРГАНІВ
Жіночі статеві органи поділяють на зовнішні і внутрішні. Межею між ними є дівоча пліва
(hymen).
ЗОВНІШНІ СТАТЕВІ ОРГАНИ ЖІНКИ
До зовнішніх статевих органів (genitalia externa, vulva) малі статеві губи, клітор, присінок
піхви (рис.1).
ЛОБОК (mons pubis) - багате на підшкірну жирову клітковину підвищення, що міститься
спереду і вище лобкового зчленування. У жінок волосистість на лобку обмежена горизонтальною
лінією. Ріст волосся за чоловічим типом, коли волосистість розповсюджується по середній лінії до
пупка, вкриває внутрішні поверхні стегон, свідчить про порушення діяльності яєчників та наднир-
кових залоз.
ВЕЛИКІ СТАТЕВІ ГУБИ (labia pudenda majora) - дві поздовжні складки шкіри, що оточують з
боків статеву щілину. Спереду переходять у шкіру лобка, ззаду з'єднуються, утворюючи задню злуку
(comissura labiorum posterior). Простір між задньою злукою та анусом називається акушерською
промежиною (perineum). Висота її у більшості жінок становить 3-4 см. Якщо висота промежини
більша 4-х см, її називають високою, якщо менша 3-х см - низькою. Промежина часто травмується
під час пологів.
У товщі задньої третини великих статевих губ містяться великі присінкові (вестибулярні) або
бартолінієві залози (glandulae vestibularis majores). Їхні розміри досягають 10-15 мм завдовжки та до
6-8 мм завширшки. Це альвеолярно-трубчасті залози, при статевому збудженні вони виділяють
секрет, що зволожує вхід у піхву. Вивідні протоки бартолінієвих залоз відкриваються у борозенці
між малими статевими губами та дівочою плівою.
МАЛІ СТАТЕВІ ГУБИ (labia pudenda minora) - пара шкірних складок, розміщена паралельно
великим статевим губам. Спереду вони з'єднуються в ділянці клітора, утворюючи його вуздечку та
крайню плоть, ззаду зливаються з великими.
КЛІТОР (clitoris) невелике конусоподібне утворення, що складається з двох печеристих тіл.
Завдяки великій кількості нервових закінчень, які містіть клітор та статеві губи, вони є у жінки
органом статевого чуття.
ПРИСІНОК ПІХВИ (yestibulum vaginae) обмежений з боків малими статевими губами, спереду
клітором, ззаду - задньою злукою, зсередини гіменом. Сюди відкриваються вивідні протоки
бартолінієвих залоз та зовнішній отвір сечівника.
Сечівник (uretra) у жінки має довжину 3-4 см, межує з передньою стінкою піхви, має два сфінктери -
зовнішній та внутрішній. Зовнішній отвір його знаходиться на 1-3 см позаду клітора.
Дівоча пліва (hymen) - це сполучнотканинна перетинка, що закриває вхід у піхву у незайманих
дівчат. Отвір дівочої пліви може мати різну форму, іноді таких отворів є два. Якщо гімен не має
отвору, це може стати на заваді відтоку менструальної крові і є явищем патологічним. Під час
першого статевого акту дівоча пліва розривається, при цьому буває невелика кровотеча. На місці
дівочої пліви залишаються гіменальні сосочки (caruncula hymenalis), а після перших пологів -
миртовидні сосочки ( caruncula myrtiformis).
ВНУТРІШНІ СТАТЕВІ ОРГАНИ ЖІНКИ
До внутрішніх статевих органів належать: піхва, матка, маткові труби та яєчники.
ПІХВА (vagina, colpos) - трубчастий м'язово-еластичний орган завдовжки 8-10 см, що
починається від дівочої пліви і закінчується біля місця прикріплення шийки матки. Біля шийки матки
піхва утворює заглиблення - склепіння піхви: переднє, заднє і бокові. Заднє склепіння межує з
дугласовим простором, пунктувавши його, можна отримати вміст черевної порожнини, що має
важливе діагностичне значення.
Передня стінка піхви у верхньому відділі межує із сечовим міхуром, у нижньому - з уретрою. Задня
стінка піхви прилягає до прямої кишки.
Шари піхви:
- навколопіхвова клітковина, у якій проходять кровоносні та лімфатичні судини і нерви;
- м'язовий шар, що складається з внутрішнього циркулярного та зовнішнього поздовжнього;
- слизова оболонка, утворена багатошаровим плоским епітелієм.
Слизова оболонка піхви не містить залоз, вміст піхви утворюється внаслідок пропотівання рідини з
лімфатичних та кровоносних судин, а також слизу залоз шийки матки. У здорової жінки в піхві
міститься невелика кількість вмісту білуватого кольору. Цей вміст має кислу реакцію завдяки
молочній кислоті, котра утворюється внаслідок життєдіяльності піхвових бацил (паличок
Додерлейна), що створюють нормальний мікробіоценоз піхви. Молочна кислота знищує патогенні
мікроби, що потрапляють у піхву ззовні. Цей процес називається процесом "самоочищення піхви".
"Самоочищення піхви" можливе лише за умови нормального функціонування яєчників, бо під
впливом естрогенних гормонів, що виділяються яєчниками, відбувається дозрівання епітеліальних
клітин слизової оболонки і накопичення в них глікогену, яким живляться палички Додерлейна. Якщо
функція яєчників порушується, кількість глікогену зменшується, піхвові бацили виділяють
недостатню кількість молочної кислоти, реакція піхви може стати лужною, що сприяє розвиткові
п'атогенних бактерій та грибів. У такому випадку виникає запалення піхви - кольпіт.
Для характеристики стану вагінальної мікрофлори існує поняття чистоти піхвового вмісту.
Розрізняють чотири ступені чистоти вагінального вмісту:
І ст. - у вмісті піхви виявляють лише палички Додерлейна та епітеліальні клітини, реакція вмісту
кисла.
II ст. - піхвових бацил менше, з'являються поодинокі лейкоцити, реакція кисла; (до 10 Le),
III ст. - піхвових бацил мало, переважає кокова флора, багато лейкоцитів, реакція слаболужна;
(до 50 Le),
IV ст. - піхвових бацил немає, багато патогенних мікроорганізмів (коки, трихомонади, гриби),
реакція лужна.(50-60 Le),
Функції піхви:
Починаючи з періоду статевого дозрівання через піхву назовні виводиться менструальна кров.
Участь у здійсненні статевої функції жінки та процесі запліднення.
Під час пологів піхва утворює родовий канал.
Бар'єрна функція: процес самоочищення піхви перешкоджає потраплянню в матку патогенних
мікроорганізмів.
МАТКА (uterus, hystera) - м'язовий порожнистий орган, що за формою нагадує грушу, дещо
сплющену у передньо-задньому розмірі. Довжина невагітної матки становить 7-8 см, з яких у
дорослої жінки 2/3 припадає на тіло, а 1/3 на шийку (у дівчаток - навпаки, що має значення для
діагностики генітального інфантилізму), маса - 50-100 г, товщина стінок -1-2 см (рис. 2)
Рис. 2. Матка, маткова труба, яєчник і частина піхви (фронтальний зріз, вид ззаду). 1 - інтерстиціальна частина маткової
труби, 2 - перешийкова (істмічна) частина маткової труби, 3 - ramus ovancus; 4 - ramus tubarius; 5 - ампулярна частина
маткової труби; 6 - лійкова частина маткової труби, 7 - fimbnae tubae, 8 - folliculis ovancus vesiculosus; 9 - stroma ovani; 10 -
corpus luteum; 11 - lig.teres uteri; 12 - a utenna; 13 -cavum uteri, 14 - a.vaginalis; 15 - ostium uteri, 16 - columna rugarum
anterior; 17 -rugae vaginales; 18 - plicae palmatae; 19 - canalis cervicis uteri; 20 - cervix uteri, 21 -lig. latum uteri 22 - lig. teres
uteri; 23 - mesovanum; 24 - mesosalpinx; 25 - lig.ovarn propnum; 26 - fundus uteri.
Розрізняють тіло (corpus), перешийок (isthmus) і шийку (collum, cervix) матки.
Наймасивніша частина матки називається тілом. Частину матки над лінією прикріплення маткових
труб називають дном матки (fundus uteri).
Перешийок - частина матки між тілом і шийкою завдовжки близько 1 см. Верхньою межею
перешийка є місце щільного прикріплення очеревини до матки спереду (це відповідає анатомічному
внутрішньому вічку матки), нижньою -гістологічне вічко матки (межа переходу слизової матки в
слизову цервікального каналу). У процесі пологів перешийок разом із шийкою матки утворює
нижній сегмент матки, саме у цій ділянці проводиться розріз матки при операції кесарського розтину,
саме тут найчастіше трапляються розриви матки.
Шийка матки має дві частини - піхвову та надпіхвову. Піхвова частина шийки матки виступає в
просвіт піхви і є доступною для огляду вагінальними дзеркалами. Надпіхвова частина лежить вище
від місця прикріплення до шийки стінок піхви.
Посередині шийки матки проходить цервікальний канал, який має два сфінктери: внутрішнє та
зовнішнє вічко. Зовнішнє вічко у жінок, що не народжували, круглої
форми, після пологів зовнішнє вічко набуває форми поперечної
щілини. Шийка матки у жінок, що не народжували, має конічну
форму, у тих, що народжували -циліндричну .
Матка складається з трьох шарів: слизової оболонки, м'язевої та серозної.
Слизова оболонка матки (endometrium) вистелена одношаровим циліндричним миготливим епітелієм
і складається з двох шарів - функціонального, у якому відбуваються циклічні зміни, пов'язані із
менструальним циклом, і базального, який прилягає безпосередньо до міометрію. Ендометрій
містить залози, що виділяють секрет.
М'язова оболонка (myometrium) - складається з трьох пластів м'язів, що ідуть у різних
напрямках: зовнішній (поздовжній), середній (циркулярний), внутрішній (поздовжній). У тілі матки
переважають циркулярні пучки, а у шийці - поздовжні.
Серозна оболонка (perimetrium) утворюється очеревиною, яка з передньої черевної стінки
переходить на сечовий міхур, відтак на матку, утворюючи міхурово- маткову заглибину (excavatio
vesico-uterina). Переходячи з матки на пряму кишку, очеревина утворює прямокишково-матковий або
дугласів простір (excavatio rectouterina).
Матка розміщується в центрі малого тазу. Поздовжня вісь матки нахилена допереду (anteversio). Між
тілом та шийкою матки існує тупий кут близько 120°, в нормі він відкритий наперед (anteflexio).
Функції матки:
1. Протягом періоду статевої зрілості матка виконує менструальну функцію.
2. Впродовж вагітності матка є плодовмістилищем і створює оптимальні умови для розвитку
фетоплацентарного комплексу.
3. У пологах матка виконує функцію зганяння.
МАТКОВІ ТРУБИ (tubae uterinae) відходять від матки в ділянці її кутів і йдуть у верхніх
відділах широкої зв'язки матки до бокових стінок тазу. Довжина маткових труб 10-12 см. Виділяють
такі частини труби: а) інтерстиціальну (pars interstitialis, pars intramuralis), що проходить крізь товщу
м'язу матки, її діаметр досягає 0,5-1 мм; б) перешийкову (pars istmica) - одразу після виходу труби з
матки; в) ампулярну (pars ampullaris) - найширшу частину, що закінчується лійкою (infundibulum
tubae), діаметр труби в цьому відділі до 5-8 мм. Лійка має численні тонкі вирости, що називаються
фімбріями (fimbriae tubae).
Стінка труби складається з трьох шарів: слизової оболонки, утвореної циліндричним війчастим
епітелієм; м 'язового шару і серозної оболонки, що являє собою очеревину широкої зв'язки матки.
Скорочення маткової труби залежать від фази менструального циклу. Найбільш інтенсивно труба
скорочується в період овуляції, що має сприяти прискоренню транспорту сперматозоонів в
ампулярну частину труби. В лютеїнову фазу циклу під впливом прогестерону розпочинається
функція секреторних клітин слизової, труба заповнюється секретом, її перистальтика
сповільнюється. Ці чинники поряд із рухами війок миготливого епітелію сприяють просуванню
заплідненої яйцеклітини по матковій трубі.
Функції маткових труб.
1. В ампулярній частині маткової труби відбувається запліднення.
2. По маткових трубах запліднена яйцеклітина потрапляє в матку.
ЯЄЧНИКИ (ovaria) - парні жіночі статеві залози. Яєчник є органом подвійної секреції:
внутрішньої (виробляє естрогенні гормони, прогестерон) та зовнішньої (продукує яйцеклітини).
Розміри яєчників 4х2х1 см. Вони розміщені на задньому листку широкої зв'язки матки так, що його
ворота (hylus ovarii), через які проходять судини і нерви, вкриті широкою зв'язкою, а більша частина
поверхні не вкрита очеревиною. Яєчник підтримується в черевній порожнині широкою матковою
зв'язкою, власною зв'язкою яєчника та лійково-тазовою зв'язкою.
Шари яєчника: зовні він вкритий кубічним епітелієм (1), під яким знаходиться білкова оболонка (7),
що складається з колагенових волокон, кіркового шару (2), в якому власне відбувається розвиток
фолікулів та жовтого тіла, і мозкового шару (6), що складається із сполучної тканини, у якій
проходять судини та нерви (рис. 5).
Функції яєчника:
1. Ендокринна - виробляє жіночі статеві гормони.
2. Генеративна - в яєчниках відбувається процес дозрівання фолікулів та продукція яйцеклітини.
3. Впродовж перших місяців гестації в яєчнику функціонує жовте тіло вагітності, що забезпечує
нормальний перебіг першого триместру.
ЗВ’ЯЗКОВИЙ АПАРАТ МАТКИ ТА ЯЄЧНИКІВ
Збереження визначених анатомо-топографічних співвідношень у малому тазі забезпечується
підвішувальним, закріпним та опорним апаратом матки.
Підвішувальний апарат матки:
1. Широкі зв'язки матки (lig.latum uteri) -подвійні листки очеревини, що йдуть від ребер матки до
бокових стінок тазу, де переходять в парієтальну очеревину. У верхніх відділах широких зв'язок
проходять маткові труби, у задніх - яєчники. Між листками широких зв'язок міститься
навколоматкова клітковина, де проходять кровоносні та лімфатичні судини, нерви.
2. Круглі зв'язки матки (lig. teres uteri) мають довжину 10-15 см, діаметр 3-5 мм. Ідуть від кутів
матки, відходячи наперед і нижче місця прикріплення маткових труб, до внутрішніх отворів пахових
каналів, минувши їх, розгалужуються в товщі лобка та великих статевих губ. Функція - забезпечують
нахил матки допереду (anteflexio).
3. Власні зв'язки яєчників (lig. ovarii proprium) - ідуть від дна матки, починаючись нижче від місця
прикріплення маткових труб, до яєчників. У товщі цієї зв'язки проходять яєчникові судини.
фіксуючий та закріпний апарат матки складають:
1. Основна або поперечна зв'язка матки (lig. transversum s.cardinale) - складається з віялоподібно
розміщених сполучнотканинних та гладеньком'язових елементів, що йдуть від нижнього відділу
матки на рівні її внутрішнього вічка до бокових стінок тазу.
2. Крижово-маткові зв'язки (lig. sacrouterinum) складаються з гладких м'язових та фіброзних
волокон. Вони ідуть від задньої поверхні шийки матки приблизно на рівні внутрішнього вічка,
охоплюють з боків пряму кишку і прикріплюються до передньої поверхні крижів, функція -
утримують шийку матки на місці при фізичному навантаженні та під час пологів.
Опорний (підгримуючий) апарат матки - м'язи тазового дна.
КРОВОПОСТАЧАННЯ СТАТЕВИХ ОРГАНІВ
Кровопостачання зовнішніх статевих органів здійснюється гілками внутрішньої статевої артерії (a.
pudenda interna) і частково - стегнової. Внутрішня статева артерія (a. pudenda interna) - парна судина,
що відходить від a. iliaca interna (рис. 5а).
Маткова артерія (a. uterina) відходить від підчеревної артерії, на рівні внутрішнього вічка
розгалужується на дві гілки, більша з яких (ramus ascendens a. uterinae) піднімається угору, іде по
ребру матки, і живить тіло матки і маткову трубу (ці гілочки анастомозують з гілками яєчникової
артерії). Менша гілка, (ramus descensens a. uterinae), постачає кров'ю шийку матки і верхню третину
піхви.
Яєчникова артерія (a. ovarica) - парна судина, відходить від черевної аорти (права яєчникова артерія
може відходити від ниркової), постачає кров'ю яєчник, маткову трубу та частково, завдяки
анастомозам, матку.
Венозний відтік здійснюється однойменними венами, які утворюють сплетіння в ділянці клітора, в
товщі широких зв'язок, навколо сечового міхура, тому травми статевих органів супроводжуються
значними кровотечами.
Лімфатична система являє собою густу мережу лімфатичних судин та вузлів, які розміщені за
ходом кровоносних судин. Основними колекторами лімфи є:
Рис 5а. Кровопостачання тазових органів
1 aorta abdominalis 2 a iliaca communis 3 a iliaca externa 4 a iliaca interna b a uterina 6 a ovarrca, 7 rami tubarn 8 a mesentenca
inferior, 9 a pudenda іпterа
- від зовнішніх статевих органів - пахові лімфатичні вузли;
- від шийки матки -підчеревні, здухвинні і крижові;
- від тіла матки та труб - верхні і нижні поперекові лімфатичні вузли.
ІНЕРВАЦІЯ СТАТЕВИХ ОРГАНІВ здійснюється від нервових сплетінь, що локалізуються в
черевній порожнині та малому тазі: верхнього та нижнього підчеревного (тазового), матково-
піхвового, яєчникового. Тіло матки отримує переважно симпатичну інервацію, шийка матки та піхва
інервуються парасимпатичними волокнами.
Зовнішні статеві органи інервує статевий нерв (n. pudendus).
ФІЗІОЛОГІЯ ЖІНОЧИХ СТАТЕВИХ ОРГАНІВ
Основною ознакою нормального функціонування репродуктивної системи жінки є нормальний
менструальний цикл. Цей біоритм детермінований генетично, у здорової жінки він стабільний
протягом генеративного віку за своїми параметрами, а саме:
1. Тривалість нормального менструального циклу (від першого дня попередньої до першого дня
наступної менструації) становить у середньому 28 днів. Межі допустимих відхилень -від 21 до 35
днів.
2. Менструація (період кров'янистих виділень) має тривалість 3-4 дні (від 2-х до 6-ти днів).
3. Крововтрата допускається від 50 до 100 мл.
4. Менструації повинні бути регулярними.
5. Під час менструації жінка не повинна відчувати болю.
6. Цикл повинен бути двофазним.
Упродовж менструального циклу зміни відбуваються в усьому організмі жінки, проте найбільш
виражені вони в яєчниках і матці.
Яєчниковий цикл складається з двох фаз:
І фаза - фолікулярна;
II фаза - лютеїнова.
Протягом першої фази відбувається ріст і розвиток фолікула, його дозрівання. Цей процес триває
зазвичай 14 діб (при 28-денному циклі). Якщо менструальний цикл у жінки триває 21 день, то 10-11,
при 35-денному циклі -17-18 днів. На початку фази фолікул складається з яйцеклітини, оточеної
зернистою та сполучнотканинною оболонкою. В процесі дозрівання фолікул росте, у скупченні
зернистих клітин з'являється порожнина, заповнена рідиною. На кінець першої фази клітини
зернистої оболонки утворюють променистий вінець (corona radiata). Яйцеклітина, котра після двох
поділів стає зрілою і придатною до запліднення, знаходиться на яйценосному горбку, а в момент
дозрівання відділяється від нього і потрапляє у фолікулярну рідину, яка містить фолікулярні або
естрогенні гормони (рис. 6).
Біологічні ефекти естрогенних гормонів:
1. У процесі статевого дозрівання викликають ріст та розвиток матки та молочних залоз.
2. Стимулюють гіпертрофію та гіперплазію міометрію під час вагітності.
3. Викликають фазу проліферації ендометрію.
4. Регулюють матково-плацентарний кровообіг.
5. Сприяють дозріванню епітеліальних клітин слизової вагіни.
6. Сенсибілізують міометрій до скорочуючих середників, чим сприяють підвищенню тонусу,
збудливості та скоротливості матки.
7. Викликають посилення перистальтики маткових труб у момент овуляції, що сприяє прискоренню
міграції сперматозоонів.
8. Під впливом естрогенів цервікальний епітелій посилено продукує слиз, слизова пробка стає
проникною для сперматозоонів.
Отож, загалом ефекти естрогенних гормонів спрямовані на те, щоб сприяти зачаттю, вчасному
початку та нормальному перебігові пологів.
Діаметр дозрілого фолікула становить 10-12 мм. Його полюс, звернений до поверхні яєчника,
випинається, оболонка у цьому місці стоншується, фолікул розривається. Настає завершальний етап
фолікулярної фази - овуляція.
ОВУЛЯЦІЄЮ називається розрив дозрілого фолікула і вихід з його порожнини яйцеклітини.
Яйцеклітина потрапляє у черевну порожнину, відтак захоплюється фімбріями ампулярної частини
маткової труби. В трубі відбувається процес запліднення.
На місці фолікула, що розірвався, утворюється жовте тіло (corpus luteum). Розпочинається друга
фаза менструального циклу - лютеїнова. Жовте тіло функціонує 14 днів, з 15-го до 28-го дня циклу,
у ньому послідовно відбуваються процеси: а) васкуляризаціі; б)розквіту; в) зворотнього розвитку -
за умови, що запліднення не відбулось і не настала вагітність (тоді ця залоза називається жовтим
тілом менструації). Якщо вагітність настала, тоді утворюється жовте тіло вагітності, яке функціонує
10-12 тижнів і забезпечує нормальний перебіг перших місяців гестації.
Жовте тіло виділяє гормон прогестерон, який спричинює ряд важливих біологічних ефектів:
1. Сприяє виникненню фази секреції в ендометрії та утворенню децидуальної оболонки під час
вагітності.
2. Зменшує збудливість та скоротливу активність матки шляхом зниження чутливості міометрію
до скорочуючих речовин.
3. Підтримує тонус істміко-цервікального відділу матки.
4. Стимулює гіпертрофію м'язових волокон під час вагітності.
5. Готує молочні залози до секреції молока.
6. Зменшує продукцію цервікального слизу, робить його непрохідним для сперматозоонів.
7. Знижує скоротливу активність маткових труб.
Прогестерон називають іще гормоном-протектором вагітності, оскільки його дія на організм
жінки спрямована насамперед на забезпечення сприятливих умов для запліднення, імплантації та
розвитку плідного яйця.
У перші тижні гестації прогестерон виділяється жовтим тілом вагітності, з 10 тижня активність
жовтого тіла знижується, з 12-14 тижня вагітності основна кількість прогестерону та естрогенів
продукується фетоплацентарним комплексом.
МАТКОВИЙ ЦИКЛ. Паралельно до яєчникового циклу відбуваються циклічні зміни в матці.
Найбільш виражені вони у функціональному шарі ендометрію, де послідовно проходять фази
десквамації, регенерації, проліферації та секреції.
Фаза десквамації (власне менструація) триває з першого по 2-5 день циклу. Відбувається
відшарування функціонального шару ендометрію, слизова оболонка разом із вмістом маткових залоз
і кров'ю виходить назовні (рис. 7).
В яєчнику в цей час завершується зворотний розвиток жовтого тіла, знижується рівень
прогестерону, натомість гіпоталамус виділяє фоліберин, гіпофіз - фолікулостимулюючий гормон
(ФСГ), під впливом якого в яєчнику починає дозрівати новий фолікул.
Фаза регенерації проходить водночас із десквамацією і завершується до 6-7 дня циклу. Товщина
ендометрію на цей момент досягає 2-5 мм.
В яєчнику в цей час триває дозрівання фолікула.
Фаза проліферації триває з 7 до 14 дня циклу. Під впливом естрогенних гормонів
розпочинається проліферація строми та ріст залоз слизової оболонки, слизова досягає товщини 20
мм, проте залози ще не функціонують.
В яєчнику завершується дозрівання фолікула, вміст естрогенів досягає максимуму до 14 дня,
тобто до закінчення фази проліферації в матці. У гіпофізі припиняється виділення ФСГ, гіпоталамус
починає продукувати люліберин, під впливом якого в гіпофізі йде виділення лютеотропного гормону,
підвищується рівень лютеїнізуючого гормону.
Фаза секреції. Розпочинається синтез секрету маткових залоз - створюються умови для
імплантації та розвитку зародка. фаза триває з 14 по 28 день циклу.
В яєчнику в цей час розвивається та досягає свого розквіту жовте тіло, виділяється прогестерон, під
впливом якого і відбуваються секреторні зміни в ендометрії.
Якщо вагітність не наступає, жовте тіло менструації гине, функціональний шар ендометрію
зазнає десквамації - розпочинається менструація і новий цикл фізіологічних змін в яєчниках, матці,
нейроендокринній системі та в усьому організмі жінки.
БУДОВА І РОЗМІРИ ЖІНОЧОГО ТАЗУ
Відмінність жіночого тазу від чоловічого починає проявлятись у період статевого дозрівання і стає
виразною у зрілому віці. Кістки жіночого тазу тонші, гладенькі, не такі масивні, як у чоловіків,
жіночий таз нижчий, ширший, більший за об'ємом. Крижі ширші, мис виступає вперед менше,
лобковий симфіз коротший і ширший, форма входу у малий таз поперечно-овальна і більша, ніж у
чоловіків. Лобковий кут 90-100°, у чоловіків 70-75° (рис.8).
Кістки тазу. Таз складається з чотирьох кісток: двох тазових, або безіменних, крижів і куприка.
Рис. 8. Жіночий таз:
1 - крижі; 2 - крило клубової кістки; 3 - передньо-верхня ость; 4 - передньонижня ость; 5 - вер-тлужна западина; 6 -
затульний отвір; 7 - сідничний горб; 8 - лобкова дуга; 9 - лобковий симфіз; 10 - вхід у малий таз; 11 - безіменна лінія.
Тазова (безіменна) кістка (os coxae, os innominatum) до 16-18 років складається з трьох кісток,
з'єднаних хрящами. Це клубова, лобкова і сіднична. Після скостеніння хрящів кістки зростаються
між собою і утворюють тазову кістку.
Клубова кістка (os ilium) складається з тіла і крила. Найтовщий вільний верхній край крила
становить гребінь клубової кістки (crista iliaca). Спереду гребінь починається виступом (spina iliaca
anterior superior), нижче розташований другий виступ -передньо-нижня ость (spina iliaca anterior
inferior). Під передньо-нижньою остю на місці сполучення з лонною кісткою є підвищення - клубово-
лонний горбок.
Гребінь клубової кістки ззаду закінчується задньоверхньою клубовою остю (spina iliaca posterior
superior), нижче від якої розташований другий виступ - задньо-нижня клубова ость (spina iliaca
posterior inferior). Під задньо-нижньою остю міститься велика сіднична вирізка (incisura ischiadica
major). На внутрішній поверхні клубової кістки, в ділянці переходу крила в тіло, розташований
гребенеподібний виступ, який утворює дугоподібну межову, або безіменну лінію (linea arcuata s.
innominata).
Сіднична кістка (os ischii) має тіло, яке бере участь в утворенні вертлужної западини, і дві гілки
(верхню та нижню). Верхня гілка йде вниз і закінчується сідничним горбом (tuber ischiadicum). На
задній поверхні нижньої гілки є виступ -сіднична ость (spina ischiadica).
Лобкова кістка (os pubis). На верхньому краї горизонтальної гілки лобкової кістки проходить
гострий гребінь, який спереду закінчується лобковим горбиком (tuberculum pubicum). Гілки лобкової
і сідничної кісток, що з'єднуються між собою, обмежують досить великий замкнутий отвір (foramen
obturatorium).
Лобковий симфіз - малорухоме зчленування, напівсуглоб.
Крижі (os sacrum) складаються з п'яти хребців, що зрослися між собою. Основа крижів (поверхня
першого крижового хребця) зчленовується з останнім поперековим хребцем і утворює виступ -
крижовий мис (promontorium).
Куприк (os coccigeus) складається з 4-5 хребців, що зрослися.
Малий таз. Площини і розміри малого тазу
Площина входу в малий таз має такі межі: спереду - верхній край лобкового симфізу і
верхньовнутрішній край лобкових кісток, з боків - безіменні лінії, ззаду - крижовий мис. У вході в таз
розрізняють прямий, поперечний та два косі розміри. Прямий розмір - відстань від крижового мису
до точки, що найбільш видається на внутрішній поверхні верхнього краю лобкового симфізу - це
акушерська або справжня кон'югата (conjugata vera), яка дорівнює 11 см. Відстань від мису до
середини верхнього краю лобкового симфізу анатомічна кон'югата, на 0,3-0,5 см більша від
акушерської (рис. 9, 10).
Рис. 9. Розміри площини входу в таз:
1 - прямий розмір, 2 - поперечний розмір, 3 - лівий косий розмір, 4 - правий косий розмір
Поперечний розмір -відстань між найвіддаленішими пунктами безіменних ліній дорівнює 13-13,5 см.
Косих розмірів є два: правий і лівий, які дорівнюють по 12-12,5 см.
Рис. 10. Площини малого тазу і провідна вісь тазу. 1 - входу, 2 - широкої частини малого тазу, З - вузької частини малого
тазу, 4 - виходу, 5 - провідна вісь тазу
Правий косий розмір іде від правого клубово-крижового зчленування до лівого клубово-лонного
горбка. Лівий косий розмір — від лівого клубово-крижового зчленування до правого клубово-
лонного горбка.
Площuна широкої частини порожнини тазу має такі межі:
спереду - це середина внутрішньої поверхні лобкового симфізу, з боків - середина вертлужних
впадин, ззаду - місце з'єднання II і III крижових хребців. Прямий і поперечний розміри цієї площини
дорівнюють по 12,5 см.
Площина вузької частини порожнини тазу обмежена спереду нижнім краєм лобкового симфізу, з
боків - остями сідничних кісток, ззаду - крижово-куприковим зчленуванням. Прямий розмір
дорівнює 11-11,5 см, поперечний - 10,5 см.
Площина виходу з тазу має такі межі: спереду - нижній край лобкового симфізу, з боків - сідничні
горби, ззаду - верхівка куприка. Прямий розмір - 9,5 см, поперечний - 11,5 см.
Лінію, яка з'єднує центри всіх прямих розмірів тазу, називають провідною віссю тазу (рис. 10).
Вимірювання розмірів тазу.
Таз вимірюють газоміром. Зовнішні розміри тазу (рис. II):
Distantia spinarum - вимірюється між передньо-верхніми остями клубових кісток, становить 25-26
см.
Distantia cristarum - вимірюється між найвіддаленішими точками гребенів клубових кісток,
становить 28-29 см.
Distantia trochanterica - вимірюється між найвіддаленішими точками великих вертелів стегнових
кісток, становить 30-31 см.
Прямий розмір тазу - conjugata externa -вимірюється від зовнішньо-верхнього краю лона до
надкрижової ямки, дорівнює 20-21 см (рис. 12). Для визначення величини справжньої кон'югати від
зовнішньої слід відняти 9 см.
Діагональна кон'югата (рис. 13) вимірюється при вагінальному дослідженні від нижнього краю
лона до миса. В нормі ця віддаль становить 12,5-13 см. Для визначення величини справжньої
кон'югати від діагональної слід відняти 1,5-2 см.
Індекс Соловйова - середня величина обводу променевозап'ястного суглобу становить 14 см.
Ромб Міхаеліса - верхній кут міститься в заглибині під остистим відростком V поперекового хребця
(рис. 14). Бічні кути відповідають задньоверхнім остям клубових кісток, верхній - верхівці крижів. У
жінок з нормальним тазом ромб має правильну форму, наближається до квадрата, його розміри 10-11
см, висота верхнього трикутника 3-3,5 см.
