СКАЧАТЬ
    Івано-Франківський національний технічний
    університет нафти і газу
     
     
     
     
     
    А. Г. Поплюйко
     
     
     
     
     
    Корисні  копалини
     
     
     
ЛАБОРАТОРНИЙ  ПРАКТИКУМ
     
     
     
     
     
     
     
     
     
     
     
     
     
     
     
     
     
     
     
     
    2006
     
    ш   
    Міністерство освіти і науки України
     
    Івано-Франківський національний технічний
    університет нафти і газу
     
    Кафедра теоретичних основ геології
 
    А. Г. Поплюйко
 
     
     
    ВСТУП
     
    Дисципліна “Корисні копалини” є однією із основних геологічних дисциплін, які вивчають речовинний склад і будову земної кори. Головною метою дисципліни є вивчення умов формування і розташування в земній корі різноманітних рудних і нерудних корисних копалин.   
    Лабораторні заняття є важливою і обов’язковою складовою частиною процесу  засвоєння курсу “Корисні копалини”. Якщо на лекційних заняттях переважно розглядаються різні генетичні типи родовищ, то лабораторні заняття присвячені вивченню конкретних корисних копалин.
     На лабораторних заняттях студенти з допомогою викладача по-перше, проводять практичні дослідження взірців (штуфів) твердих корисних копалин, а також більш детально, ніж на лекціях, засвоюють окремі, найбільш важливі питання генезису і будови різноманітних родовищ корисних копалин.
    Кожна лабораторна робота включає: мету, завдання, послідовність її виконання, основні теоретичні положення, питання самоконтролю та перелік літературних джерел. До лабораторних занять студенти повинні готуватись. Підготовка полягає у засвоєнні всіх теоретичних положень конкретної роботи.
    Основними практичними складовими лабораторних занять є: визначення структур, текстур, мінерального складу взірців конкретних корисних копалин, визначення їхнього генезису, вивчення схем і розрізів найбільш характерних родовищ. Вказана робота здійснюється при постійній участі викладача, який допомагає студентам, відповідає на їх запитання, роз’яснює найбільш цікаві, складні або спірні питання генезису корисних копалин і будови родовищ.
    Лабораторні роботи №3 і №4, після їхнього виконання, стають для студентів своєрідними довідниками, якими вони повинні користуватись при виконанні всіх наступних робіт.
    Крім того, на кожному лабораторному занятті відбувається постійне повторення матеріалу з курсів загальна геологія, мінералогія, петрографія, літологія, історичної геологія, що сприяє засвоєнню студентами в цілому базового загально - геологічного матеріалу і становленню їх як фахівців.
    Даний лабораторний практикум складений на основі методичних вказівок з дисципліни “Корисні копалини” для студентів спеціальностей: “Геологія нафти і газу” і “Геофізика” (автор: канд. геол.-мін. наук Горванко Г. Д., 2000 р.).
     
     
    
ЛАБОРАТОРНА  РОБОТА  № 1  
     
    Методи пошуків і вивчення родовищ корисних копалин. Фактори утворення і розташування
     родовищ
     
    1 Мета і завдання роботи
     
    Метою роботи є набуття студентами знань про різноманітні методи пошуків і вивчення родовищ корисних копалин, а також про фактори (критерії), які вказують на можливість виявлення тих, чи інших корисних копалин.
    Завдання роботи:
    - засвоїти основні базові поняття, необхідні для подальшого вивчення курсу “Корисні копалини”;
    - засвоїти теоретичний матеріал про методи пошуків і вивчення родовищ;
    - засвоїти теоретичний матеріал про  фактори утворення і розташування родовищ.
     
    2 Основні теоретичні положення
     
             2.1 Найбільш важливі поняття, необхідні для подальшого засвоєння предмету.
     
             Корисна копалина – природне скупчення мінеральних утворень в земній корі (твердих, рідких, газоподібних), які можуть використовуватись людиною безпосередньою або з яких можуть вилучатись корисні компоненти (мінерали, хімічні елементи).
             Руда – скупчення мінеральних утворень (різновид гірської породи), з якого технологічно можливо і економічно доцільно видобувати різноманітні корисні суспільству мінерали, метали, хімічні елементи.
             Порода рудна – специфічна гірська порода, яка завжди є рудою (боксит, залізистий кварцит та ін.).
             Порода рудоносна – звичайна гірська порода, яка в деяких випадках може бути рудою (пісковик мідистий, кварцит золотоносний та ін.).
             Рудна крапка – скупчення корисної копалини, яке не має промислового значення.
             Рудопроявлення (рудопрояв) – скупчення корисної копалини, масштаби якого остаточно не встановлені. У процесі подальших досліджень може бути переведено, як в розряд рудної крапки, так і в розряд покладу (родовища).
             Поклад – скупчення корисної копалини, яке має промислове значення.
             Родовище – ділянка земної кори, в межах якої знаходиться один або декілька покладів корисних копалин.
             Пошуки корисних копалин – комплекс робіт (досліджень), метою яких є знаходження покладу (родовища) корисних копалин.
             Розвідка родовища – комплекс робіт, спрямований на дослідження родовища корисних копалин, встановлення його масштабів і підготовку до розробки.
             Розробка родовища – комплекс робіт, в результаті якого здійснюється видобуток корисних копалин.
             Видобуток корисної копалини – вилучення корисних копалин з надр різноманітними методами (з допомогою свердловин, шахт, кар’єрів).
     
             2.2 Методи пошуків корисних копалин.
     
    Існують чотири основні групи методів пошуків корисних копалин:
    1) наземні геолого-мінералогічні методи: уламково-річковий, валунно-льодовиковий, шліховий;
    2) геофізичні методи: магніторозвідка, гравірозвідка, електророзвідка, сейсморозвідка, каротаж свердловин та ін.;
    3) аерогеологічні методи: візуальні спостереження, аерофотозйомка, космічна зйомка;
    4) геохімічні методи: металометрична, гідрохімічна, еманаційна, газова, біохімічна, геоботанічна зйомка.
    Наземні геолого-мінералогічні методи
    Це первинні, так би мовити, класичні геологічні методи пошуків корисних копалин – уламково-річковий, валунно-льодовиковий та шліховий.
    Уламково-річковий метод.  Це один з найдавніших і найперших методів пошуків корисних копалин. Вірогідно, що цим методом користувались ще перші “пошукачі” корисних копалин декілька тисячоліть тому. Метод полягає у виявленні і простеженні вверх по течії річок різноманітних уламків гірських порід (гравій, галька, валуни), які містять корисні копалини.
    Валунно-льодовиковий метод. Цей метод використовується у північних країнах – Росії, Канаді, Швеції, Норвегії, Фінляндії, там, де на великих територіях розповсюджені льодовикові відклади. Метод полягає у виявлені серед льодовикових відкладів валунів, які містять корисні копалини. Ці валуни переносились льодовиками у процесі їхнього руху на десятки і навіть сотні кілометрів від корінних родовищ. Якщо знати напрямок руху льодовика, то можна здійснювати цим методом пошуки корінних родовищ.
    Шліховий метод.  Це також дуже давній метод не тільки пошуків, але і видобутку корисних копалин. На протязі всієї історії розвитку Земних цивілізацій, цей метод використовувався для пошуків і видобутку золота. Метод полягає у промиванні алювіальних та делювіальних відкладів в долинах річок, з метою одержання і вивчення так званих шліхів. Шліх –це залишок або концентрат важких мінералів, який отримується у результаті промиванні незцементованих уламкових порід (алеврит, пісок, гравій) з допомогою дуже простих знарядь, до яких відносяться: лоток, азіатський ківш, єндовка та ін. З допомогою цього методу шукають корисні копалини, які мають велику густину і стійкість до руйнування – золото, платина, алмази, каситерит, ільменіт та ін. Принцип пошуків, при  цьому, аналогічний уламково-річковому методу – якщо шліх містить дрібні уламки корисної копалини, то корінне родовище знаходиться вище за течією. 
     
    Геофізичні методи
    Це методи, з допомогою яких вивчаються різноманітні фізичні поля в гірських породах земної кори. В деяких випадках з допомогою геофізичних методів можна безпосередньо шукати конкретні корисні копалини, а в деяких – шукати специфічні ділянки земної кори, в межах яких можуть знаходитись ті, чи інші корисні копалини.
    До основних геофізичних методів відносяться: магніторозвідка, гравірозвідка, електророзвідка, сейсморозвідка, радіорозвідка та каротаж свердловин. Проілюструємо значення і використання геофізичних методів на прикладі магніторозвідки та електророзвідки.
    Магніторозвідка.  Цей метод побудований на вивченні природних магнітних властивостей гірських порід і руд. З допомогою магніторозвідки здійснюється:
                    1) тектонічне районування територій, перекритих четвертинними відкладами або водами озер, морів, океанів;
                    2) використання в процесі складання державної геологічної карти масштабу 1:200 000;
                    3) визначення приблизної глибини залягання кристалічного фундаменту в межах великих від’ємних тектонічних структур;
                    4) картування виходів магматичних і метаморфічних порід, перекритих четвертинними відкладами. Простеження контактів між різними типами магматичних порід;
                    5) простеження і картування розривних дислокацій;
                    6) прямі пошуки родовищ залізних руд (магнетитових, титаномагнетитових), хромітів (в комплексі з гравірозвідкою), мідно-нікелевих сульфідних руд (в комплексі з електророзвідкою),  бокситів, розсипів золота, платини.
                    Електророзвідка. Метод побудований на вивченні, як природних, так і штучних електромагнітних полів в земній корі.
                    З допомогою електророзвідки вирішуються наступні задачі:
                    1) пошуки і розвідка металічних корисних копалин (особливо сульфідних поліметалічних  та колчеданних родовищ міді, цинку, свинцю);
                    2) картування територій, перекритих четвертинними відкладами;
                    3) виявлення і картування водоносних горизонтів;
                    4) виявлення і картування тектонічних порушень.
     
    Аерогеологічні методи
    Це методи, які базуються на спостереженні і фотографуванні поверхні Землі з літаків і космічних апаратів. До них відносяться - візуальні спостереження, аерофотозйомка, космічна зйомка.
    Візуальні спостереження. Це першій аерометод пошуків корисних копалин. Зараз цей метод вже майже не застосовується і має лише історичне значення.
    З допомогою цього методу на поверхні Землі шукали характерні за кольором і за формою об’єкти, які могли бути пов’язані з родовищами корисних копалин.
    Наприклад, бурі і червоні плями (“капелюхи”) на поверхні Землі були інколи пов’язані з родовищами бурих залізняків, зелені плями – з родовищами міді, чорні плями – з родовищами марганцю та ін. В деяких випадках можна було виявити кварцові і пегматитові жили, які проявляються у рельєфі у вигляді зубчастих стін, а також побачити сліди давніх гідрографічних сіток.
    Аерофотозйомка. Метод полягає у системному фотографуванні ділянки земної кори, в межах якої здійснюються пошуки корисних копалин, з наступним детальним вивченням отриманих знімків. Це специфічне вивчення фотознімків називається дешифруванням.  Багато років цей метод був основним серед аерометодів. Аерофотозйомка використовується, у першу чергу, для вивчення загальної геологічної будови території. З її допомогою простежуються геологічні границі між породами різного літологічного складу, виявляються і простежуються тектонічні структури, вивчаються геоморфологічні особливості регіону досліджень. Аерофотозйомка є основою складання геологічних карт різних масштабів.
    Космічна зйомка. Фактично цей метод є різновидом аерофотозйомки. Відмінність полягає у тому, що, як показали практичні дослідження, з допомогою космічної зйомки можна виявляти і простежувати геологічні об’єкти, які звичайною аерофотозйомкою не виявляються. Тобто, з більшої відстані від поверхні Землі можна побачити те, що зблизька не видно. В цілому, можна сказати, що використання космічної зйомки значно розширює діапазон аерогеологічних досліджень. 
    Космічна зйомка, на сучасному етапі розвитку суспільства, стає основним аерогеологічним методом, а  аерофотозйомка поступово відсторонюється на другий план.
     
    Геохімічні методи
    З допомогою геохімічних методів виявляються райони підвищеної концентрації тих чи інших хімічних елементів, що в свою чергу сприяє підвищенню ефективності пошуків корисних копалин. До основних геохімічних методів пошуків відносяться: літогеохімічна, гідрохімічна, газова, еманаційна, біохімічна зйомки.
    Літогеохімічна (металометрична) зйомка по первинних ореолах розсіювання - полягає у вивченні розподілення хімічних елементів в корінних рудовміщуючих породах, шляхом їхнього систематичного випробування.  Використовується ця зйомка при пошуках ендогенних родовищ. Первинні ореоли розсіяння - це зони навколо  родовища в корінних породах, де вміст деяких хімічних елементів меншій ніж в межах родовища, але більшій, ніж середній фоновий вміст цих елементів в породах даного району. Проби беруться безпосередньо з поверхні, з гірських виробок, або із свердловин картувального буріння.
                    Металометрична зйомка по вторинних ореолах і потоках розсіювання -  полягає у вивченні розповсюдження хімічних елементів в продуктах вивітрювання корінних порід.
                    Гідрогеохімічна зйомка -  полягає у вивченні хімічного складу ґрунтових вод .
                    Газова зйомка – полягає у вивченні вмісту і складу газів, сконцентрованих у поверхневих пухких відкладах земної кори.
                    Еманаційна зйомка -  це різновид газової зйомки. Використовується при пошуках родовищ радіоактивних елементів (уран, торій, радій, радон). Полягає у відборі повітря з ґрунтів, тому що продукти розпаду радіоактивних елементів накопичуються в повітрі верхніх шарів ґрунту.
    Біохімічна зйомка – полягає у вивченні біохімічних ореолів розсіювання. Встановлено, що в межах родовищ рослини містять значно більшу кількість хімічних елементів (в десятки і сотні раз більше фонового вмісту), ніж в звичайних умовах.  
     
    Комплексування методів пошуків корисних копалин
    Знайти конкретну корисну копалину з використанням тільки одного методу пошуків дуже важко, тому, у більшості випадків, при пошуках корисних копалин здійснюється комплексування різних методів пошуків. Це значно прискорює процес пошуків та їхню ефективність.
                    Наведемо деякі  приклади комплексування різних методів при пошуках конкретних корисних копалин.
                    1 Залізо:  наземні візуальні спостереження, магніторозвідка, гравірозвідка, електророзвідка, геохімічні методи.
                    2 Графіт: наземні візуальні спостереження, електророзвідка.
                    3 Алмази: наземні візуальні спостереження, шліховий метод,  магніторозвідка.
                    4 Ртуть: шліховий метод, геохімічні методи, наземні візуальні спостереження.
                    5 Нафта: сейсморозвідка, гравірозвідка, магніторозвідка, геохімічні методи, пошукове буріння.
     
             2.3 Методи вивчення (розвідки) родовищ
     
    Після того, як скупчення корисної копалини знайдено і в результаті пошукових робіт встановлено, що це скупчення має промислове значення – починається вивчення відкритого родовища, тобто, починається його розвідка.
    Розвідка родовища здійснюється з метою встановлення геологічної будови і масштабів родовища, підрахунку запасів корисних копалин в межах покладів родовища та підготовки родовища до розробки. У процесі розвідки частково використовуються ті самі методи, що і при пошукових роботах – геофізичні і геохімічні дослідження, буріння свердловин. Однак детальність вказаних досліджень і робіт значно збільшується. Проводиться також великий обсяг лабораторних досліджень взірців корисних копалин. Крім того, при здійсненні розвідки використовуються і нові, відносно пошуків, методи. До таких методів відносяться різноманітні гірські виробки – канави, траншеї, дудки, шурфи, шахти, штольні, штреки, а також специфічні види неглибокого буріння – удано-канатне буріння, колонкове буріння. 
    Розвідка родовища це дуже складний і відповідальний процес, від якого залежать всі подальші дії по видобутку корисних копалин на даному родовищі. 
     
             2.4 Фактори або пошукові критерії утворення і розташування родовищ.
     
             Пошуковими факторами або критеріями називаються такі геологічні факти, які прямо або побічно вказують на можливість виявлення у тих чи інших умовах різних корисних копалин.
    Якщо ж існують конкретні незаперечні факти наявності корисної копалини у даному районі, то такі факти називаються пошуковими геологічними ознаками.
                    1 Магматогенні фактори. Існує зв’язок певних конкретних корисних копалин з різними типами  магматичних порід - інтрузивними, ефузивними, кислими, основними та ін.
                    Наприклад, родовища алмазів пов’язані тільки з ультраосновними інтрузивними породами - кімберлітами.
                    З основними і ультраосновними породами пов’язані родовища металів групи платини і осміїстого іридію, азбесту, корунду та ін.
                    З лужними інтрузіями - родовища титану, рідкісних та радіоактивних елементів. 
                    Родовища золота пов’язані з гранітними масивами, в межах яких золото зустрічається в кварцових жилах.
                З пегматитами пов’язані родовища топазів, берилу, слюд.
                    2 Стратиграфічні і літолого-фаціальні фактори. Ці фактори мають значення при пошуках екзогенних родовищ. Окремі корисні копалини пов’язані з породами, яки утворюються в специфічних літолого-фаціальних умовах. Також, деякі корисні копалини можуть бути пов’язані з породами конкретного геологічного віку.
                    Наприклад, з карбонатними породами пов’язана частина родовищ флюориту, бариту, магнезиту.
                    З товщами перешарування пісковиків і аргілітів - олова, олова і вольфраму.
                    З метаморфічними сланцями - родовища мусковіту, флогопіту, графіту.
                    Родовища нафти і газу в Прикарпатті пов’язані, в основному, з теригенними породами палеогенового віку.                
    3  Структурні фактори. Це зв’язок родовищ з певними дислокаціями гірських порід - складками, розривними порушеннями та ін.
                    При утворенні родовищ нафти і газу структурні фактори були вирішальними. Конкретні родовища пов’язані з різноманітними позитивними структурами, наприклад - з антиклінальними складками.
                Відмічаються, також, різноманітні зв’язки розповсюдження рудних родових з розривними порушеннями, великими тектонічними структурами - складчастими системами, прогинами, платформами.             
                    4 Геохімічні фактори. Це зв’язок родовищ з певними геохімічними процесами в земній корі. Наприклад, з такими процесами, як метасоматоз, вивітрювання.
                    5 Геоморфологічні фактори. Це зв’язок родовищ деяких корисних копалин з певними формами рельєфу, як сучасного, так і давнього.
                Геоморфологічні фактори, є основою пошуків всіх типів розсипів: золота, платини, каситериту, вольфраміту, алмазу, монациту, циркону та ін.
                    Рудовміщуючи тіла, пов’язані з магматичними породами,  часто виражені в рельєфі позитивними формами.
     
    3 Виконання роботи
     
    На даному лабораторному занятті студенти засвоюють з допомогою викладача теоретичний матеріал про різноманітні методи пошуків корисних копалин і про методи вивчення родовищ, а також про фактори, що сприяють пошукам корисних копалин. Крім того, кожен студент отримує індивідуальне завдання по пошукам конкретної корисної копалини і пропонує методи, з допомогою яких треба шукати цю корисну копалину. Також кожен студент вказує на фактори, які допомагають шукати дану корисну копалину.
     
    4 Звіт з лабораторної роботи
     
             4.1 Оформлюється кожним студентом індивідуально за загальними вимогами.
             4.2 Повинен містити: мету, завдання, основні теоретичні положення, порядок виконання роботи, результати досліджень, згідно отриманого індивідуального завдання та перелік літературних джерел. 
             4.3 Звіт захищається кожним студентом індивідуально. Студент повинен знати основні теоретичні положення і розповісти викладачу про виконання ним, отриманого завдання.
     
    5 Питання для самоконтролю
     
    1 Що таке корисна копалина?
    2 Що таке руда?
    3 Що таке поклад корисної копалини?
    4 Що таке родовище корисної копалини?
    5 Що таке пошуки корисних копалин?
    6 Що таке розвідка родовища корисних копалин?
    7 Які бувають наземні геологічні (класичні) методи пошуків корисних копалин?
    8 Які бувають геофізичні методи пошуків корисних копалин?
    9 Якими методами вивчають родовища корисних копалин.
    10 Які бувають пошукові фактори (критерії) утворення і розташування родовищ.
    11 Що таке пошукові ознаки?
     
    Література
     
    1 Азроян Г.Н. Лабораторний практикум з курсу "Корисні копалини". - Івано-Франківськ: Факел, 1999, с. 6-9.
    2 Красулин В.С. Справочник техника-геолога.3-е изд., перераб. и доп. - М.: Недра, 1986, с. 22-23, 67-86.
    3 Смирнов В.І. Геологія корисних копалин: Підручник. - К.: Вища шк., 1995, с. 48-49.
    4 Смирнов В.И. Геология полезных ископаемых. М., Недра, 1969, с. 5-10, 28-29.
     
     
     
     
     
     
     
    
ЛАБОРАТОРНА  РОБОТА  № 2
     
    Морфологія тіл корисних копалин.
    Елементи залягання тіл корисних копалин
     
    1 Мета і завдання роботи
     
    Метою роботи є набуття студентами знань про морфологію і елементи залягання різноманітних тіл корисних копалин.
    Завдання роботи:
    - засвоїти теоретичний матеріал про морфологію і елементи залягання тіл корисних копалин;
    - навчитися міряти, з використанням гірничого  компасу елементи залягання тіл корисних копалин.
     
    2 Основні теоретичні положення
     
             2.1 Морфологія тіл корисних копалин
     
             Ізометричні тіла.  До ізометричних тіл відносяться штоки, штокверки і гнізда.
    Шток - це поклад суцільної або майже суцільної корисної мінеральної речовини ізометричної форми, діаметром більше 10 метрів (до 1 км). Штоки часто являють собою перехідні тіла між ізометричними і видовженими.
                    Найбільш типовий приклад скупчень корисних копалин у вигляді штоків - штоки кам’яної солі (діаметр штоків досягає сотень метрів, висота - перших кілометрів). В Україні штоки солей зустрічаються в розрізах Дніпровсько-Донецької западини, Закарпатського прогину.
    Штокверк – має таку ж приблизно зовнішню форму і розміри, як і шток, але відрізняється внутрішньою будовою.  Всередині штокверку корисна мінеральна речовина займає не весь об’єм тіла, а розсіяна в ньому у вигляді дрібних прожилок (як правило по тріщинах) і дрібних скупчень речовини - вкраплин.
    У вигляді штокверків знайдені поклади міді, олова, молібдену, азбесту та ін.
    Гніздо -  відносно невелике (до 10 м в діаметрі) локальне скупчення корисної копалини. У вигляді гнізд існують поклади золота, ртуті, свинцю та ін.
             Плоскі тіла.  До плоских тіл відносяться  пласти і жили.
    Пласт - геологічне тіло, яке може займати в просторі будь яке положення, в залежності від загальної геологічної будови території. Хоча, все ж таки,  в більшості випадків пласти займають в просторі субгоризонтальне положення. Має покрівлю, підошву. Характеризується товщиною (потужністю). Розташування пласта в просторі визначається з допомогою елементів залягання пласта.
    Пласти найбільш характерні для родовищ нафти і газу, вугілля, осадових рудних родовищ. Родовища можуть бути однопластові і багатопластові. Сукупність пластів у межах одного родовища називається товщею або продуктивною товщею.
    Товщина пластів корисних копалин може змінюватись від 0,5-1 м до сотень метрів. Площа розповсюдження пластів може досягати сотень квадратних кілометрів.
    Існує таке поняття, як робоча товщина пласта. Це мінімальна товщина, при якій пласт доцільно розробляти (тобто, видобувати з цього пласта корисну копалину). В кожному конкретному випадку ці товщини будуть різні. В середньому, наприклад для пластів вугілля, робоча товщина може змінюватись в межах 0,5-1 м, а для пластів нафти і газу - в межах 3-5 метрів.
    Жила - це епігенетичне геологічне тіло  (мінеральна речовина), яке розташоване або заповнює собою тріщину (сукупність тріщин) в гірських породах.  В більшості випадків жили мають субвертикальне розташування в просторі, але вони можуть бути і субгоризонтальними.
    Товщина жил змінюється від перших сантиметрів до декількох метрів, інколи досягає десятків метрів.  Площа розповсюдження жил змінюються від десятків квадратних метрів до декількох квадратних кілометрів.
    При похилому заляганні жили породи, які залягають зверху над жилою, називаються "висячим боком", а породи які залягають знизу під жилою, називаються "лежачим боком".
    Коли різко зменшується товщина жили, то це називається виклинюванням.  А коли товщина жили різко зростає, то кажуть, що це роздув жили.
    Жили поділяються на прості і складні.  Прості жили, це жили, які заповнюють одну тріщину. Складні жили (а такі жили мають переважне розповсюдження в природі) це жили приурочені до різноманітних сукупностей тріщин.
    Складні жили мають найрізноманітнішу морфологію.  Серед найбільш типових можна навести наступні приклади жил:
    - чотковидні -  характеризуються циклічною зміною товщини;
    - камерні -  характеризуються присутністю з різних боків жили великих розширень або ізометричних скупчень мінеральної корисної речовини;
    - сідловинні -  утворюються в межах шарнірів (тобто, осьових частин) антиклінальних складок;
    - сходинкові - це жили, яки заповнюють тріщини, розташовані перпендикулярно до загального простягання пласта або дайки;
    - сітчасті - боковий перпендикулярний розріз жили виглядає як сітка;
    - сланцюватоподібні.
     
    Поверхня контакту жили з вміщуючими породами називається зальбандом.
    На контакті мінеральної речовини жил з вміщуючими породами можуть утворюватись специфічні метаморфічні породи.
    Бокові дрібні розгалуження від основного напрямку розповсюдження жили називаються апофізами (один - апофіз).
    Ділянки в межах жили, в яких вміст корисних компонентів значно збільшується відносно середнього вмісту, називаються рудними стовпами.
             Видовжені тіла.  До видовжених тіл відносяться труби, трубки, трубоподібні і стовпоподібні тіла.
    Видовжені тіла простягаються в одному напрямку і в перерізі, перпендикулярному до цього напрямку,  мають овальну або ізометричну форму.
    Такі геологічні тіла називаються трубами, трубками, трубоподібними покладами.
    Найбільш типовим і характерним прикладом таких тіл можуть бути кімберлітові алмазоносні трубки.
    Середній діаметр видовжених тіл змінюється від десятків метрів до кілометра (алмазоносні трубки південної Африки і Якутії).
    Довжина таких тіл може досягати декількох кілометрів.
     
    Крім вказаних типових узагальнених форм залягання корисних копалин існує багато різноманітних перехідних форм. Особливо це характерно для ізометричних і плоских форм. Наприклад, перехідними між ними є лінзи і лінзоподібні тіла.
     
             2.2 Елементи залягання тіл корисних копалин
     
    Елементи залягання потрібні для того, щоб визначити положення тіла корисної копалини у просторі і нанести зображення цього тіла на карту. Для тіл різної форми необхідно заміряти різні елементи залягання.
    Для пластів нафти і газу заміряються:
    - азимут падіння;
    - кут падіння;
    - азимут простягання;
    - товщина пласта.
    Для пластів твердих корисних копалин (наприклад вугілля) заміряються:
    - азимут падіння;
    - кут падіння;
    - азимут простягання;
    - товщина пласта;
    - довжина пласта за простяганням;
    - довжина пласта за падінням;
    Для жил заміряються:
    - азимут падіння;
    - кут падіння;
    - азимут простягання;
    - товщина жили;
    - довжина за падінням;
    - довжина за простяганням;
    - положення рудних стовпів (вісь рудного стовпа, кут пірнання, кут схилення).
    Для трубоподібних тіл заміряються:
    - вісь рудного тіла;
    - діаметр тіла;
    - азимут пірнання (занурення);
    - кут пірнання;
    - довжина тіла.
     
    3 Виконання роботи
     
    На даному лабораторному занятті студенти засвоюють з допомогою викладача теоретичний матеріал про різноманітні форми залягання тіл корисних копалин, а також практикуються міряти елементи залягання тіл корисних копалин (перш за все – пластів), користуючись гірничим компасом.
     
    4 Звіт з лабораторної роботи
     
             4.1 Оформлюється кожним студентом індивідуально за загальними вимогами.
             4.2 Повинен містити: мету, завдання, основні теоретичні положення, порядок виконання роботи, результати досліджень, згідно отриманого індивідуального завдання та перелік літературних джерел. 
             4.3 Звіт захищається кожним студентом індивідуально. Студент повинен знати основні теоретичні положення і розповісти викладачу про виконання ним, отриманого завдання.
     
    5 Питання для самоконтролю
     
    1 Що таке шток?
    2 Що таке штокверк?
    3 Що таке гніздо?
    4 Що таке пласт?
    5 Що таке жила?
    6 Що таке апофіза?
    7 Що таке зальбанд?
    8 Що таке висячій бік і лежачій бік?
    9 Що таке рудний стовп?
    10 Що таке трубоподібний поклад?
    11 Які елементи залягання міряються для пластів нафти і газу?
    12 Які елементи залягання міряються для пластів твердих корисних копалин?
    13 Які елементи залягання міряються для жил?
    14 Які елементи залягання міряються для трубоподібних покладів?
     
    Література
     
    1 Азроян Г.Н. Лабораторний практикум з курсу "Корисні копалини". - Івано-Франківськ: Факел, 1999, с. 9-11.
    2 Красулин В.С. Справочник техника-геолога.3-е изд., перераб. и доп. - М.: Недра, 1986, с. 29-36.
    3 Смирнов В.І. Геологія корисних копалин: Підручник. - К.: Вища шк., 1995, с.18-25.
    4 Смирнов В.И. Геология полезных ископаемых. М., Недра, 1969, с. 30-39.
    
ЛАБОРАТОРНА  РОБОТА  № 3
     
    Структури і текстури мінеральної сировини
     
    1 Мета і завдання роботи
     
    Метою роботи є набуття студентами знань про структури і текстури мінеральної сировини.
    Завдання роботи:
    - засвоїти теоретичний матеріал про структури і текстури нерудних і рудних корисних копалин;
    - навчитися визначати структури і текстури гірських порід і руд з метою встановлення генезису тих чи інших корисних копалин.
     
    2 Основні теоретичні положення
     
    Структури і текстури корисних копалин відповідають певним геологічним процесам, в результаті яких утворились ці корисні копалини. Отже, на основі вивчення структур і текстур можна встановити генезис скупчень корисних копалин, а це, в свою чергу, вже має велике практичне значення. Знання генезису конкретного покладу корисної копалини дозволяє вирішувати наступні задачі:
    - прогнозувати морфологію і розміри покладу;
    - прогнозувати компонентний склад руд і процентний вміст кожного компонента;
    - прогнозувати наявність в рудах корисних домішок і рідкісних елементів;
    - більш обґрунтовано проводити підрахунок запасів корисних компонентів покладу.
     
    Структура гірської породи або руди – це будова мінерального агрегату з якого складається порода або руда, яка визначається розмірами, формою і співвідношенням структурних (морфологічних) одиниць породи або руди. Морфологічною одиницею структури мінерального утворення є мінеральний індивід.
    У якості морфологічних одиниць можуть бути: кристали, зерна, органічні залишки.
    Розрізняють макроструктуру і мікроструктуру.  Макроструктуру вивчають у зразках (штуфах) мінеральних агрегатів на око, а мікроструктуру вивчають під мікроскопом.
    У більшості випадків структура мінеральних утворень вивчається під мікроскопом, але, у деяких випадках спостерігається і може визначатись візуально.
    Текстура гірської породи або руди – це особливості будови породи або руди, які обумовлені просторовим спів- відношенням різних мінеральних агрегатів з яких складається порода або руда.
    Морфологічною одиницею текстури є мінеральний агрегат.
                    Виділяють мегатекстуру, макротекстуру і мікротекстуру.
    Мегатекстура - це текстурні особливості породи або руди, які можна побачити лише у відслоненнях а також у штучних гірських виробках - шурфах, канавах, траншеях, шахтах, штольнях та ін.
    Макротекстура - це текстурні особливості, які можна побачити в окремих невеликих зразках (штуфах).
    Мікротекстура - це текстурні особливості, які можна побачити і вивчати лише під мікроскопом.
     
    Корисні копалини бувають рудні і нерудні, тому розглянемо для них структури і текстури окремо. 
     
             2.1 Структури і текстури нерудних корисних копалин
             Коли ми говоримо про структури і текстури нерудних корисних копалин, то маємо на увазі структури і текстури гірських порід, тому розглянемо окремо структури і текстури магматичних, осадових і метаморфічних порід.
     
    2.1.1 Магматичні гірські породи
    Структури магматичних порід
    Структури магматичних порід поділяються:
    1) за ступенем кристалічності на:
    - повнокристалічні;
    - неповнокристалічні;
    - скловаті (аморфні);
    2) за абсолютним розміром кристалів (зерен) на:
    - гігантозернисті (розмір зерен більше 50 мм);
    - крупнозернисті (5-50 мм);
    - середньозернисті (1-5 мм);
    - дрібнозернисті (менше 1 мм);
    - афанітові (зерна або кристали на око не видно).
    У свою чергу, афанітові структури поділяються на:
    - тонкозернисті (зерна або кристали добре видно 
       під мікроскопом);
                   - мікрозернисті або прихованокристалічні (зерна
                         або кристали дуже погано видно навіть під мікро-
                         скопом);
                   - скловаті (аморфні);
    3) за відносним розміром кристалів на:
    - рівнозернисті;
    - нерівнозернисті.
    У свою чергу, нерівнозернисті структури поділяються на:
          - порфірові (у загальній афанітовій масі породи
             знаходяться великі, добре огранені кристали, які
             називаються фенокристалами);
                      - порфіровидні (загальна маса породи дрібнозер-
                         ниста, тобто, зерна видно на око, і в ній розсіяні    
                         окремі, більш великі кристали).
     
    За формою, кристали або зерна з яких складаються магматичні породи поділяються на: ізометричні, таблитчасті, пластинчасті, лускуваті, волокнисті, голчасті, жердинні, стовпчасті.
    За ступенем досконалості кристали магматичних порід поділяються на ідіоморфні, гіпідіоморфні та ксеноморфні (у перекладі з давньогрецької: ідіос – власний, гіпо – підпорядкований, ксенон – чужій).
    Повнокристалічні структури поділяються на наступні основні різновиди:
    1) панідіоморфна – характеризуються ідіоморфною формою більшості мінеральних індивідів породи. Тобто, кристали, з яких складається порода, добре розвинуті і мають характерну форму відповідних мінералів. Властиві мономінеральним породам – дунітам, піроксенітам та ін.;
    2) гіпідіоморфна – характеризуються частково правильною формою більшості кристалів породи. Типовий приклад – граніти, діабази;
    3) ксеноморфна – характеризуються неправильною формою більшості кристалів породи. Властиві полі- мінеральним породам – габро та ін. 
     
    Специфічною повнокристалічною структурою магматичних порід є пегматитова або графічна структура, яка характеризується закономірним проростанням кристалів кварцу у більш великих кристалах польового шпату.
     
    Неповнокристалічні структури властиві ефузивним породам і відносяться до порфірових. Вивчаються під мікроскопом. Поділяються за будовою основної маси породи на наступні різновиди:
    1) мікролітова – характеризується тим, що основна  тонкозерниста маса породи складається з великої кількості видовжених кристалів плагіоклазів – мікролітів.
    Різновидами мікролітової структури є:
    - інтерсертальна – основна маса породи складається з хаотично орієнтованих мікролітів, простір між якими заповнений вулканічним склом і залізо-магнезіальними мінералами. Характерна базальтам;
    - трахітова – основна маса породи складена мікролітами калієвого польового шпату, які розташовані субпаралельно. Вулканічне скло присутнє у невеликих кількостях і заповнює проміжки між кристалами. Породи – трахіти;
    - андезитова – порода складається з переплетених волокнистих дуже тонких мікролітів, зцементованих скловатою масою. Породи – андезити;
    2) мікрозерниста (прихованокристалічна) – основна маса породи мікрозерниста.
    Різновидами мікрозернистої структури є:
    - фельзитова – основна маса породи складається з дрібненьких кристаликів кварцу і польових шпатів, розташованих хаотично. Дана структура властива кислим ефузивним породам, які утворюються при застиганні  в’язкої лави, насиченою кремнеземом;
    - сферолітова – характеризується наявністю сферолітів, які складаються з радіально розташованих волокон мінералів (у більшості випадків – польового шпату і кварцу), у загальній скловатій масі;
    3) скловата (аморфна) – основна маса породи складається повністю з вулканічного скла або містить невелику кількість мікролітів. Типові породи – обсидіан, пехштейн. 
     
    Текстури магматичних порід
    Виділяються чотири основних групи текстур магматичних порід: однорідні, шлірові (такситові), кулеподібні та спрямовані (директивні). 
    1 Однорідні (масивні) текстури – характеризуються однорідним рівномірним розташуванням складових частин породи. Виникають в умовах спокійної кристалізації. Властиві інтрузивним глибинним породам.
    2 Шлірові (такситові) текстури – характеризуються поступовою зміною в об’ємі породи її мінерального складу або будови. Властиві ранньомагматичним і лікваційним рудним покладам.
    3 Кулеподібні текстури – характеризуються концентричним розташуванням мінеральних агрегатів (шарів мінералів) навколо деяких центрів.
    4 Спрямовані (директивні) текстури – характеризуються орієнтованим розташуванням мінералів відносно якого-небудь напрямку. Виділяються наступні різновиди спрямованих текстур:
    - гнейсовидна – характеризується субпаралельним розташуванням зерен мінералів, орієнтованих в одній площині. Властива інтрузивним породам;
    - флюїдальна – характеризується орієнтованим розташуванням кристалів вздовж напрямку руху магматичного розплаву. Властива ефузивним породам;
    - смугаста – характеризується чергуванням в породі смуг (шарів) різного складу або різної будови.
     
    Крім вказаних основних текстур магматичних порід, виділяють ще щільну і пористу текстури.
    Щільна текстура характеризується відсутністю в породі порожнин. Властива інтрузивним породам.
    Пориста текстура характеризується наявністю в породі різноманітних порожнин. Коли об’єм порожнин в породі більшій ніж об’єм матеріалу з якого вона складається – текстура називається  пемзовою.
    У тому випадку, коли порожнини магматичної породи заповнені вторинними мінералами (гіпсом, кальцитом та ін.) - текстура називається мигдалекам’яною.
     
    2.1.2 Осадові гірські породи
    Структури осадових порід
    Повторюються самостійно.
    Текстури осадових порід
             Повторюються самостійно.
     
    2.1.3 Метаморфічні гірські породи
    Структури метаморфічних порід
             Повторюються самостійно.
    Текстури метаморфічних порід
             Повторюються самостійно.
     
             2.2 Структури і текстури руд
    Структури руд
             Виділяються наступні групи структур руд: рівнозерниста, нерівнозерниста, пластинчаста, волокниста, зональна, кристалографічно орієнтована, тісного зрощення, облямування, заміщення, подрібнення, коломорфна, сферолітова, уламкова.
    Кожна група, у свою чергу, поділяється на декілька видів структур.
    1 Рівнозерниста структура характеризується рівнозернистою будовою рудної маси, коли зерна або кристали мають приблизно однаковий розмір та ізометричну форму. Властива переважно рудам магматичного походження, але в деяких випадках таку структуру мають руди метаморфічного, пегматитового і гідротермального походження.
    2 Нерівнозерниста структура характеризується розвитком великих зерен серед дрібної маси або навпаки. Характерними різновидами даної структури є порфірова і порфіробластова структури. Властива переважно рудам магматичного і гідротермального походження.
    3 Пластинчаста структура характеризується пластинчастою формою всіх або переважної більшості зерен рудної маси. Властива рудам різноманітного походження, крім осадових.
    4 Волокниста структура характеризується волокнистою будовою складових частин руди. Властива рудам метаморфічного, гідротермального, магматичного походження, а також родовищам вивітрювання.
    5 Зональна структура характеризується зональним чергуванням смуг мінеральних агрегатів, які виникли у результаті послідовного відкладання або у результаті заміщення одних мінералів іншими. Властива переважно рудам гідротермального, пегматитового походження і рудам родовищ вивітрювання, а також інколи - рудам осадового походження.
    6 Кристалографічно орієнтована структура характеризується розміщенням одного або декількох мінералів вздовж кристалографічних напрямків іншого мінералу. Властива переважно гідротермальним, магматичним рудам і рудам родовищ вивітрювання.
    7 Структура тісного зрощення характеризується глибоким проникненням одних мінералів в інші. Властива рудам всіх видів, крім руд осадових родовищ. Характерним різновидом даної структури є графічна або пегматитова структура.
    8 Структура облямування характеризується розвитком одного мінералу навколо іншого. Властива гідротермальним рудам і рудам родовищ вивітрювання.
    9 Структура заміщення характеризується метасоматичним заміщенням одних мінералів іншими. Властива гідротермальним рудам і рудам родовищ вивітрювання.
    10 Структура подрібнення характеризується відкладанням наступних мінералів вздовж механічних порушень попередніх мінералів. Властива переважно рудам метаморфічного походження, зустрічається у рудах родовищ вивітрювання, гідротермального і магматичного походження.
    11 Коломорфна структура характеризується зональним розташуванням аморфних або тонкокристалічних агрегатів колоїдного походження. Властива рудам родовищ вивітрювання, а також гідротермальним і осадовим рудам.
    12 Сферолітова структура характеризується сферолітовою (радіально променевою) будовою основної маси руди. Властива переважно рудам гідротермального походження і рудам родовищ вивітрювання. Зустрічається в магматичних і осадових рудах.
    13 Уламкова структура характеризується загальною уламковою будовою руди. Властива переважно рудам осадових родовищ. Інколи зустрічається в рудах гідротермальних родовищ і родовищ вивітрювання. Характерними різновидами даної структури є псефітова, псамітова, алевритова і пелітова структури.
     
    Текстури руд
    Виділяються наступні групи текстур руд: масивна, плямиста, смугаста, прожилкова, сфероїдальна, нитковидна, подрібнення, порожнинна, каркасна, пухка.
             1 Масивна (однорідна) текстура характеризується рівномірним та однорідним розташуванням рудних мінералів в загальному об’ємі руди. Властива рудам різного походження, крім пегматитових.
             2 Плямиста (такситова) текстура характеризується наявністю у загальний масі руди скупчень (плям) рудних мінералів різного складу і структури або наявністю рудних мінералів серед загальної нерудної маси. Властива рудам різного походження, крім руд осадових родовищ. Різновидами плямистої текстури є:
    - власне плямиста текстура, яка характеризується наявністю у загальній масі руди скупчень (плям) рудних мінералів різного складу і структури;
    - вкраплена текстура, яка характеризується наявністю розсіяних окремих зерен рудних мінералів або їх агрегатів серед основної нерудної маси;
             3 Смугаста текстура характеризується чергуванням в руді смуг різного мінерального складу, структури, кольору. Властива рудам різного походження. Різновидами смугастої текстури є:
    - власне смугаста текстура, яка характеризується чергуванням смуг різного складу, структури. Властива рудам різного походження, крім осадових;
    - стрічкова текстура, яка характеризується наявністю у загальній смугастій або шаруватій масі більш тоненьких смуг – стрічок рудних мінералів. Властива осадовим, гідротермальним рудам, а також рудам родовищ вивітрювання;
    - шарувата текстура, яка характеризується чергуванням прошарків, які відрізняються за мінеральним складом, структурою, фізичними ознаками. Властива рудам осадового походження – залізним, марганцевим та ін. Різновидами є хвиляста і коса текстури;
    - лінзовидна текстура, яка характеризується наявністю у загальній смугастій або шаруватій масі мінеральних рудних агрегатів лінзовидної форми. Властива рудам різного походження;
    - плойчаста (складчаста) текстура, яка характеризується розташуванням смуг або прошарків рудних мінералів у вигляді дрібних складок. Виділяють макроплойчасту текстуру, яку можна спостерігати візуально і мікроплойчасту – яку можна спостерігати тільки під мікроскопом. Властива рудам метаморфічного і осадового походження;
    - гнейсовидна текстура, яка характеризується розташуванням рудних мінералів вздовж паралельних напрямків і нагадує гнейсову текстуру метаморфічних порід. Властива тільки рудам метаморфічного походження. Найбільш яскраво проявляється в галенітових рудах, де зерна галеніту сплюснуті і витягнуті в одному напрямку;
    - сланцювата текстура, яка характеризується сланцюватим розташуванням рудних мінералів вздовж паралельних напрямків. При цьому руда має властивість розколюватись на тонкі паралельні плитки. Властива тільки рудам метаморфічного походження;
    - крустифікаційна текстура, яка характеризується розташуванням кристалів рудних мінералів і вигляді шарів або зон на стінках порожнин. Властива гідротермальним рудам;      
    - текстура течії (флюїдальна, потічкова текстура), яка характеризується ознаками руху складових частин або пластичних деформацій в загальній рудній масі. Однозначного визначення даного різновиду смугастої текстури нема. Деякі вчені до текстури течії відносять особливості будови магматичних порід, які виникли в результаті руху магматичного розплаву. Інші вчені до вказаної текстури відносять особливості будови порід, які виникли в результаті пластичної деформації і часткового розплавлення вже існуючих порід під дією високих тисків і температур;
    -  зональна текстура, яка характеризується чергуванням зон різного мінерального складу. Текстури і структури.
             4 Прожилкова текстура характеризується прожитковою будовою руди. Рудні мінерали, при цьому, заповнюють тріщини в загальній масі породи або руди.  Властива магматичним і гідротермальним рудам.
             5 Сфероїдальна текстура характеризується концентричними скупченнями рудних мінеральних агрегатів. Має багато різновидів і властива рудам різного генезису. Наприклад, магматичним рудам властиві нодулярна і кільцева текстури, гідротермальним рудам – кокардова і друзова, рудам кори вивітрювання – конкреційна і секреційна, рудам осадових родовищ – бобова, конгломератова. Основними різновидами сфероїдальної текстури є:
    - нодулярна (вузловата) текстура характеризується наявністю сферичних скупчень (нодулей) рудних мінералів у загальній нерудній масі. Властива тільки рудам магматичного походження. Найбільш характерним прикладом нодулярної текстури є текстура вкраплених хромітових руд, в яких нодулі хроміту діаметром в декілька міліметрів розсіяні у загальній масі дуніту або серпентиніту;   
    - кокардова текстура характеризується чергуванням смуг мінеральних агрегатів, навколо уламків вміщуючих порід або руд. Властива тільки гідротермальним жилам із брекчієвидною будовою;
    - друзова текстура характеризується наявністю друз або щіток кристалів на внутрішніх стінках порожнин у вміщуючих породах.   Властива переважно гідротермальним рудам і рудам родовищ вивітрювання. Зустрічається в пегматитових і магматичних рудах;
    - променева текстура характеризується радіально-променевим розташуванням рудних мінеральних агрегатів.  Властива рудам метаморфічного, пегматитового, гідротермального походження і рудам родовищ вивітрювання;
    - конкреційна текстура характеризується наявністю великої кількості рудних конкрецій розміром від долів міліметра до декількох дециметрів серед щільної або пухкої вміщуючої  рудної або нерудної маси. У залежності від розмірів і форм конкрецій виділяються наступні різновиди даної текстури: макова або пороховидна (0,3-0,5 мм), дробова (0,5-1 мм), горохова (1-5 мм), бобова (5-10 мм), горіхова (1-3 см), блинчаста (3-15 см). Властива рудам осадового походження і рудам родовищ вивітрювання. Особливо характерна залізним і марганцевим рудам;
    - секреційна текстура характеризується концентричним нашаруванням (нарощуванням) кристалічних мінеральних агрегатів від периферії до центру в порожнинах вміщуючих порід. Характерним різновидом є жеодова текстура. Властива гідротермальним, осадовим рудам і рудам родовищ вивітрювання;
    - конгломератова текстура характеризується наявністю окатаних уламків (валунів, галек) руди, зцементованих дрібним рудним або нерудним матеріалом. Свідчіть про розмив і подальше перевідкладання первинних осадових руд. Характерна залізним рудам осадового походження.
             6 Ниркоподібна текстура характеризується ниркоподібними скупченнями рудних агрегатів. Пов’язана з процесами колоїдного мінералоутворення. Властива рудам родовищ вивітрювання, гідротермальним і осадовим рудам.
             7 Текстура подрібнення (брекчієва текстура) характеризується розповсюдженням рудних мінералів серед основної подрібненої нерудної мінеральної маси. Властива рудам різного генезису, крім пегматитових і осадових.
             8 Порожнинна текстура характеризується наявністю у рудній масі різноманітних порожнин. Різновидами є пориста, кавернозна, бульбашкова, пемзова текстури. Властива переважно рудам родовищ вивітрювання. Зустрічається в рудах осадових родовищ.
             9 Каркасна текстура характеризується каркасною будовою руди, коли пухка мінеральна маса  заповнює більш менш закономірні комірки (чарунки), утворені твердими мінералами. Властива рудам родовищ вивітрювання.
             10 Пухка текстура характеризується скупченням слабо зцементованих або взагалі незцементованих уламків і зерен руди. Різновидами є уламкова, землиста, порошкова текстури.
    Властива рудам родовищ вивітрювання і осадовим рудам.
     
    3 Виконання роботи
     
    На даному лабораторному занятті студенти засвоюють з допомогою викладача теоретичний матеріал про структури і текстури гірських порід і руд, а також практикуються встановлювати генезис корисних копалин на основі структурних і текстурних особливостей порід і руд.
    Теоретичні положення даної лабораторної роботи будуть використовуватись студентами при виконанні всіх наступних робіт, у якості довідникової інформації.
     
    4 Звіт з лабораторної роботи
     
             4.1 Оформлюється кожним студентом індивідуально за загальними вимогами.
             4.2 Повинен містити: мету, завдання, основні теоретичні положення, порядок виконання роботи, результати досліджень, згідно отриманого індивідуального завдання та перелік літературних джерел. 
             4.3 Звіт захищається кожним студентом індивідуально. Студент повинен знати основні теоретичні положення і розповісти викладачу про виконання ним, отриманого завдання.
     
    5 Питання для самоконтролю
     
    1 Що таке структура гірської породи?
    2 Які Ви знаєте структури осадових порід?
    3 Які Ви знаєте структури магматичних порід?
    4 Які Ви знаєте структури метаморфічних порід?
    5 Що таке текстура гірської породи?
    6 Які Ви знаєте текстури осадових порід?
    7 Які Ви знаєте текстури магматичних порід?
    8 Які Ви знаєте текстури метаморфічних порід?
    9 Що таке структура руди?
    10 Які Ви знаєте структури руд?
    11 Що таке текстура руди?
    12 Які Ви знаєте текстури руд?
    13 Наведіть приклади встановлення генезису руд з допомогою вивчення структур і текстур.
     
    Література
     
    1 Азроян Г.Н. Лабораторний практикум з курсу "Корисні копалини". - Івано-Франківськ: Факел, 1999, с. 11-14.
    2 Красулин В.С. Справочник техника-геолога.3-е изд., перераб. и доп. - М.: Недра, 1986, с. 37-39.
    3 Смирнов В.І. Геологія корисних копалин: Підручник. - К.: Вища шк., 1995, с. 29.
    4 Смирнов В.И. Геология полезных ископаемых. М., Недра, 1969, с. 48-54.
     
     
     
     
     
     
     
    
ЛАБОРАТОРНА  РОБОТА  № 4
     
    Класифікації родовищ корисних копалин
     
    1 Мета і завдання роботи
     
    Метою роботи є набуття студентами знань про різноманітні класифікації родовищ корисних копалин.
    Завдання роботи:
    - засвоїти теоретичний матеріал про різноманітні класифікації родовищ корисних копалин;
    - засвоїти теоретичний матеріал про генетичну класифікацію родовищ корисних копалин.
     
    2 Основні теоретичні положення
     
             Існують дві основні принципові класифікації родовищ корисних копалин: промислова і генетична.
     
    2.1 Промислова класифікація родовищ корисних копалин
    За речовинним складом і промисловим використанням всі родовища поділяються на родовища металічних, неметалічних, горючих і гідромінеральних корисних копалин.
     
    2.1.1 Родовища металічних корисних копалин
    До вказаних родовищ відносяться:
    1) родовища чорних металів: Fe, Mn, Cr, Ti, V;
    2) родовища кольорових металів: Cu, Zn, Pb, Sn, Hg, Ni, Co, Bi, Sb, As;
    3) родовища легких металів: Al, Li, Be, Mg;
    4) родовища благородних металів: Au, Ag, Pt, Os, Ir;
    5) родовища рідкісних металів: W, Mo, Zr, Cs, Nb, Ta; 
    6) родовища радіоактивних металів: U, Ra, Th;
    7) родовища розсіяних елементів: Sc, Ga, Rb, In, Hf, Po, Re та ін;
    8) родовища рідкісноземельних елементів: La, Ce, Pr, Nd, Pm, Sm та ін.
     
    2.1.2 Родовища неметалічних корисних копалин
    До вказаних родовищ відносяться:
    1) родовища металургійної і теплоізоляційної сировини, до яких у свою чергу відносяться:
    - флюси: флюорит, кальцит, доломіт, польовий шпат, нефелін;
    - вогнетриви і теплоізолятори: графіт, азбест, вермикуліт, тальк, магнезит, кварцит, андалузит, дистен, діаспор;
    2) родовища хімічної сировини: солі, сірка, пірит, арсенопірит, реальгар, аурипігмент, флюорит, барит, алуніт, целестин, кальцит, вітерит;
    3) родовища агрономічної сировини: апатити, фосфорити, калійні солі, борати, глауконіт;
    4) родовища технічної сировини, до яких відносяться:
    - діелектрики: мусковіт, флігопіт;
    - абразиви: алмаз, корунд, топаз, гранати, кварц;
    5) родовища п’єзооптичної сировини, до яких відносяться:
    - п’єзокристали: п’єзокварц, турмалін;
    - оптичні мінерали: флюорит, ісландський шпат, оптичний кварц;
    6) родовища ювелірного та декоративного каміння, до яких відносяться:
    - ювелірні кристали: алмаз, смарагд, аквамарин, олександрит, рубін, шпінель, топаз, аметист та ін;
    - ювелірні і декоративні мінеральні агрегати: опал, агати, халцедони, яшма, родоніт, малахіт, лазурит, чароїт, нефрит, жадеїт, янтар, агальматоліт, обсидіан та ін;
    7) родовища скло-керамічної сировини: скловаті піски, пегматити, польові шпати, глини, каоліни, лес.
     
     
    8) родовища будівельних матеріалів, до яких відносяться:
    - будівельні камені: стінові, дорожні, бутові;
    - облицювальні камені: мармури, граніти, лабрадорити та ін.;
    - кислотостійкі камені: андезити, фельзити та ін.;
    - сировина для кам’яного лиття: діабази, базальти та ін.;
    - в’яжучі матеріали: мергель, вапняк, глина, гіпс;
    - наповнювачі: гравій, пісок та ін.;
    - мінеральні фарби: крейда, вохра, мумія та ін.  
     
    2.1.3 Родовища горючих корисних копалин-
    До вказаних родовищ відносяться:
    1) родовища твердої паливно-хімічної сировини: торф, буре вугілля, кам’яне вугілля, антрацит, горючі сланці, асфальти, озокерит та ін.;
    2) родовища нафти і газу.
     
    2.1.4 Гідро-і газомінеральні родовища
    До вказаних родовищ відносяться:
    1) родовища підземних прісних вод питного і технічного призначення;
    2) родовища підземних бальнеологічних вод;
    3) підземні води нафтових родовищ, які містять цінні компоненти: Br, J, B, Ra та ін.;
    4) озерні розсоли;
    5) мінеральні грязі та намули; 
    6) інертні гази: He, Ne, Ar, Kr та ін.
     
             2.2 Генетична класифікація родовищ корисних копалин
             Генетична класифікація родовищ при вивченні курсу “Корисні копалини” для геологів і геофізиків має основне значення. Це обумовлене тим, що ефективно здійснювати пошуки корисних копалин можливо тільки на основі знань про принципові умови їхнього походження, тобто на основі володіння загальнотеоретичною інформацією про генезис різноманітних  родовищ корисних копалин.
             Відповідно до генетичної класифікації родовища поділяються на три великі серії: ендогенну, екзогенну і метаморфогенну.  
    Зведена генетична класифікація родовищ корисних копалин (за даними Смирнова В.І.) представлена нижче:
     
    ЕНДОГЕННІ  РОДОВИЩА
     
   Група   Клас   Магматична   Лікваційний
   Ранньомагматичний
   Пізньомагматичний   Пегматитова   Простих пегматитів
   Перекристалізованих
   пегматитів
   Метасоматично замі-
   щених пегматитів   Карбонатитова   Магматичний
   Метасоматичний
   Комбінований   Скарнова   Вапняних скарнів
   Магнезіальних скарнів
   Силікатних скарнів   Альбітит-грейзенова   Альбітитовий
   Грейзеновий   Гідротермальна   Плутоногенний
   Вулканогенний
   Стратиформний
   (телетермальний)   Колчеданна   Метасоматичний
   Вулканогенно-осадочний
   Комбінований     
     
    ЕКЗОГЕННІ  РОДОВИЩА
     
   Група   Клас   Підклас   Вивітрювання   Залишковий
   Інфільтраційний       Розсипна   Елювіальний
   Делювіальний
   Пролювіальний
   Алювіальний
    
    
    
    
   Латеральний
    
    
   Гляціальний    
    
    
   Косовий
   Русловий
   Долинний
   Дельтовий
   Терасовий
   Озерний
   Морський
   Океанічний
   Моренний
   Флювіогляціальний   Осадова   Механічний
   Хімічний
   Біохімічний
   Вулканогенний         
     
    МЕТАМОРФОГЕННІ  РОДОВИЩА
     
   Група   Клас   Метаморфізована   Регіонально-метаморфізований
   Контактово-метаморфізований   Метаморфічна         
    3 Виконання роботи
     
    На даному лабораторному занятті студенти засвоюють з допомогою викладача теоретичний матеріал про різноманітні класифікації родовищ корисних копалин. Основний час приділяють загальному розгляду генетичної класифікації родовищ корисних копалин, а також розгляду окремих її складових – груп, класів і підкласів родовищ.
    Теоретичні положення даної лабораторної роботи будуть використовуватись студентами при виконанні всіх наступних робіт, у якості довідникової інформації.
     
    4 Звіт з лабораторної роботи
     
             4.1 Оформлюється кожним студентом індивідуально за загальними вимогами.
             4.2 Повинен містити: мету, завдання, основні теоретичні положення, порядок виконання роботи, результати досліджень, згідно отриманого індивідуального завдання та перелік літературних джерел. 
             4.3 Звіт захищається кожним студентом індивідуально. Студент повинен знати основні теоретичні положення і розповісти викладачу про виконання ним, отриманого завдання.
     
    5 Питання для самоконтролю
     
    1 За якими принципами класифікуються родовища корисних копалин?
    2 Що таке родовища металічних корисних копалин?
    3 Які Ви знаєте металічні корисні копалини?
    4 Що таке родовища неметалічних корисних копалин?
    5 Які Ви знаєте неметалічні корисні копалини?
    6 Які гірські породи є корисними копалинами?
    7 Що таке родовища горючих корисних копалин?
    8 Що таке гідромінеральні родовища?
    9 Що таке генетична класифікація родовищ корисних копалин?
    10 Чому генетична класифікація родовищ корисних копалин для геологів є основною?
    11 Що таке ендогенні родовища?
    12 Що таке екзогенні родовища?
    13 Що таке матаморфогенні родовища
    Література
     
    1 Азроян Г.Н. Лабораторний практикум з курсу "Корисні копалини". - Івано-Франківськ: Факел, 1999, с. 11-16.
    2 Красулин В.С. Справочник техника-геолога.3-е изд., перераб. и доп. - М.: Недра, 1986, с. 41-63.
    3 Смирнов В.І. Геологія корисних копалин: Підручник. - К.: Вища шк., 1995, с. 31-34.
    4 Смирнов В.И. Геология полезных ископаемых. М., Недра, 1969, с. 5-7, 58-61.
     
     
     
     
     
     
     
    
ЛАБОРАТОРНА  РОБОТА  № 5
     
    Родовища чорних металів
    (залізо, марганець, хром, титан, ванадій)
     
    1 Мета і завдання роботи
     
    Метою роботи є набуття студентами знань про генетичні типи родовищ чорних металів і практичне встановлення генезису руд чорних металів.
    Завдання роботи:
    - засвоїти теоретичний матеріал про генетичні типи родовищ чорних металів;
    - навчитися визначати генезис руд чорних металів на основі вивчення текстурних і структурних особливостей взірців (штуфів) рудної сировини.
     
    2 Основні теоретичні положення
     
    2.1 ЗАЛІЗО
     
    2.1.1 Загальна характеристика
    Використання заліза почалось у IV-III тисячоліттях до н. е. Спочатку люди знаходили залізні метеорити і виготовляли з них прикраси та знаряддя праці і полювання. У I тисячолітті до н. е. люди почали виплавляти залізо з руд – на зміну бронзовому прийшов залізний вік.
    Залізо утворює сплави з різними елементами. Найбільш розповсюдженими є сплави заліза: з вуглецем (чавуни, стали) і з марганцем (феромарганець), з кремнієм (ферокремній), хромом (ферохром), нікелем (феронікель).
    У залежності від вмісту вуглецю отримуються наступні продукти переплавкі залізних руд: чавуни (С=2,5-4%), сталі (С=0,2-1,7%), залізо (С=0,04-0,2%).
    Для отримання високоякісних (легірованих) сталей звичайні сталі переплавляються з додаванням марганцю, хрому, ванадію, нікелю, кобальту, молібдену, вольфраму, ніобію та інших елементів. При цьому покращуються такі властивості сталей як в’язкість, твердість, антикорозійні властивості та ін.
    Шкідливими домішками в рудах є сірка, фосфор, миш’як, олово, цинк, свинець.
    Корисними можуть бути домішки міді, нікелю, кобальту, молібдену, ванадію. 
     
    2.1.2 Геохімія і мінералогія
    Залізо – найбільш розповсюджений після алюмінію металічний елемент земної кори. Входить до складу великої кількості мінералів. Кларк заліза 4,65%. У хімічно чистому вигляді – блискучій сріблясто-білий, в’язкий і ковкий метал. Густина заліза 7,8 г/см3, температура плавлення 1539 оС.
    Збільшений вміст заліза (до двох кларків) в цілому спостерігається в ультраосновних, основних і середніх інтрузивних породах, а також в деяких метаморфічних породах. Коефіцієнт концентрації заліза (відношення середнього вмісту заліза в промислових рудах до його кларку) складає близько 10, тобто низький. Кінцевий продукт природних сполук заліза в зоні окислення – гідрооксид заліза.
    Відомо більше 300 мінералів заліза. Промислове значення мають наступні мінерали: магнетит Fe3O4 (72,4 % заліза), мартит (псевдоморфоза гематиту по магнетиту) і гематит Fe2O3 (70 %), бурі залізняки (48-63 %), які складаються з гётита – FeO.OH і гідрогётита – Fe2O3.nH2O у суміші з гідрооксидами кремнезема і глинистими мінералами, сидерит FeCO3 (48,3 %), силікати заліза - шамозит  і тюрінгіт  (27-38 %), магномагнетит.  
       
    2.1.3 Генетичні типи родовищ
    Промислові скупчення заліза знайдені серед екзогенних, ендогенних і матаморфогенних геологічних утворень. Серед них виділяють родовища: 1) магматичні; 2) карбонатитові; 3) скарнові; 4) гідротермальні вулканогенні; 5) осадочні 6) вивітрювання; 7) матаморфогенні.
    Найбільше промислове значення мають метаморфогенні, скарнові і осадочні родовища.
    Додаткова інформація про генетичні типи родовищ заліза наведена в наступній таблиці:
                                                                Таблиця 5.1
   Генетичні  типи родовищ   Рудоутворюючі мінерали, основні і другорядні   Приклади родовищ   Магматичні   Титаномагнетит, ільменіт, магнетит, платина   Росія (Карелія – Пудожгорське, Урал – Качка- нарське), США (Тегавус), Норвегія (Телнес), Швеція (Таберг)   Карбонатитові   Титаномагнетит, апатит, баделеїт   Росія (Африканда, Ковдор), Уганда (Сукулу), Зімбабве (Дорова), ПАР (Люлекоп)   Скарнові   Магнетит, гематит, мартит   Росія (Урал -Високогорське, Західна Сибір – Абаканське), Казахстан (Сарбайське), Західна Європа (Рудні гори), США (Айрон-Спрінгс)   Гідротермальні
   вулканогенні   Магномагнетит, магнетит   Росія (Коршуновське, Рудногорське)   Осадочні:
   вулканогенні
    
    
    
    морські 
    
    
    континентальні    
   Гематит, магнетит, сидерит, пірит, халькопірит, сфалерит
   Гідрогётит, гематит, сидерит  
   Гідрогётит, сидерит
        
   Росія (Гірській Алтай – Холзунське), Казахстан (Західний Каражал), Німеччина (Лан, Діль)
   Росія (Урал – Байкальська група), США (Аппалачі – Клінтон), Україна (Керч)
   Казахстан (Лисаківське, Октябрське, Талди-Еспе)   Продовження табл. 5.1   Генетичні  типи родовищ   Рудоутворюючі мінерали, основні і другорядні   Приклади родовищ   Вивітрювання
   (залишкові)   Гётит, гідрогётит, псиломелан, піролюзит   Росія (Урал – Серовське, Акермановське), Куба, Гавайські острови, Філіппіни, Гвінея, Гвіана   Метаморфізовані   Магнетит, гематит, сидерит   Росія (Оленєгорське, басейн КМА, Чаро-Токінське), Україна (Криворізький басейн), Канада (залізорудна смуга Лабрадору), США (родовища оз. Верхнього), Бразилія, Індія, ПАР, Китай, КНДР     
     
             2.2 МАРГАНЕЦЬ
     
             2.2.1 Загальна характеристика
    Марганцеві руди почали використовувати в кінці XVIII століття для виготовлення фарб і медичних препаратів. Широке застосування марганцевих руд почалось у другій половині XIX століття у зв’язку з розвитком виробництва якісних сталей. На сучасному етапі розвитку виробництва основним споживачем марганцю (95 %) є металургійна промисловість і тільки 5% марганцю використовується в електротехнічній, хімічній і керамічній промисловості.
    Добавка марганцю до заліза і сталі суттєво збільшує їхню в’язкість, ковкість і твердість. У кольоровій металургії марганець використовується для отримання марганцемістячих бронз, латуней та інших сплавів, які характеризуються підвищеною міцністю і антикорозійними властивостями.
    В металургії використовуються руди з вмістом марганцю 30-36 % і вмістом фосфору менше 0,2 %.  
    2.2.2 Геохімія і мінералогія
     Кларк марганцю 0,1%. Густина 7,4 г/см3, температура плавлення 1245 оС, колір сріблясто-білий. 
    Збільшений вміст марганцю (до 1,5 кларка) спостерігається в ультраосновних і основних породах. Коефіцієнт концентрації марганцю високий – близько 300.
     Зустрічається марганець  у вигляді оксидів, гідрооксидів, карбонатів і силікатів. Ендогенні скупчення марганцю не мають промислового значення. Великі скупчення марганцю спостерігаються в осадочних і вулканогенно-осадочних породах, дрібні скупчення – в корах вивітрювання метаморфічних порід.
    Відомо більше 150 мінералів марганцю. Промислове значення мають наступні мінерали: піролюзит MnO2 (55-63 %), брауніт Mn2O3 (60-69), гаусманіт Mn3O4 (65-72), манганіт MnOOH (50-62), вернадит MnO2. H2O (40-45), псиломелан MnO.MnO2.H2O (45-60), родохрозит MnCO3 (40-45), родоніт (Mn,Ca) SiO2 (32-41), манганосидерит (Mn,Fe) CO3(23-32).
     
    2.2.3 Генетичні типи родовищ
    Виділяються наступні промислові типи марганцевих родовищ: 1) осадочні; 2) вулканогенно-осадочні; 3) вивітрювання; 4) метаморфогенні.
    Основне промислове значення мають осадочні родовища і родовища вивітрювання.
    Додаткова інформація про генетичні типи родовищ марганцю наведена в наступній таблиці:
                                                               Таблиця 5.2
   Генетичні  типи родовищ   Рудоутворюючі мінерали, основні і другорядні   Приклади родовищ   Осадочні   Піролюзит, псиломелан, родохрозит, манганокальцит   Україна (Нікопольське), Грузія (Чіатурське), Казахстан (Мангишлакське)   Продовження табл. 5.2   Генетичні  типи родовищ   Рудоутворюючі мінерали, основні і другорядні   Приклади родовищ   Вулканогенно-осадочні   Брауніт, гаусманіт, псиломелан, вернадит   Казахстан (Атасуйскій район), Росія (Урал – Магнітогорський район)   Вивітрювання   Піролюзит, псиломелан,  брауніт   Індія (Махараштра, Раджастхан), Бразилія (штати Мінас-Жерайс, Байя), ПАР (Калахарі)   Метаморфогенні   Брауніт, родоніт, гаусманіт, марганцові гранати (спесартин)   Індія (райони Саусар, Аравалі), Бразилія   Залізо-марганцеві конкреції дна океанів   Вернадит, гідрогётит, піролюзит, брауніт, гематит   Всі океани     
    2.3 ХРОМ
     
    2.3.1 Загальна характеристика
    Хром відкритий у 1798 р. французьким хіміком Л. Вокленом в мінералі крокоїті з Уралу. Руди хрому (хроміти) вперше виявлені на Уралі у 1799 р. На початку XIX ст. вони використовувались тільки у якості вогнетривкого матеріалу металургійних печей, при отриманні фарб і при виготовленні шкір. У кінці XIX ст. хром почали широко використовувати у якості легуючого металу, для покращення властивостей сталей.
    Основним споживачем хромітів зараз є металургійна промисловість (65 %), решта споживає вогнетривка (18%) і хімічна (17 %) промисловість.
    Додаток хрому до сталей підвищує їхню в’язкість і твердість, а також покращує антикорозійні властивості. Сплави хрому з кобальтом, вольфрамом і молібденом використовуються у якості антикорозійних покрить (хромування).
    Основні запаси хромітових руд зосереджено в Росії,  ЮАР і Зімбабве, решта – в Туреччині, Філіппінах, Індії, Ірані, Фінляндії та інших країнах.
    Металургійна промисловість використовує хромітові руди з вмістом Cr2O3 більше 48% і вмістом сірки та фосфору менше 1 %.   
     
    2.3.2 Геохімія і мінералогія
    Кларк хрому 0,0083 %. Густина 7,19 г/см3, температура плавлення 1800 оС, колір сріблясто-білий. 
    Збільшений вміст хрому спостерігається в ультраосновних (0,2 %) і основних (0,02 %) породах. Коефіцієнт концентрації хрому дуже високий – близько 4000.
     Зустрічається хром  у вигляді оксидів разом  з іонами, алюмінію, магнію і заліза, які пов’язані з диференціацією магми. В екзогенних умовах сполуки хрому стійки і утворюють розсипи.  
    Відомо 25 мінералів хрому. Промислове значення мають так звані хромшпінеліди (хроміти) із загальною формулою (Mg, Fe) O (Cr, AlFe)2O3. Присутні також оксиди Mn, V, Ni, Co, Zn та ін. Найбільше промислове значення має магнохроміт (50-65 % Cr2O3), менше – хромпікотит і алюмохроміт (35-55 %). Інші мінерали – хромвезувіан, хромдіобсид, хромтурмалін, хромовий гранат уваровіт, хромова слюда фуксит, хромовий хлорит – мають лише пошукове значення.  
     
    2.3.3 Генетичні типи родовищ
    Виділяються наступні промислові типи хромітових родовищ: 1) ранньомагматичні; 2) пізньомагматичні; 3) розсипні.
    Основне промислове значення мають ранньомагматичні і пізньомагматичні родовища.
    Додаткова інформація про генетичні типи родовищ хромітів наведена в наступній таблиці:
     
                                                               Таблиця 5.3
   Генетичні  типи родовищ   Рудоутворюючі мінерали, основні і другорядні   Приклади родовищ   Ранньомагматичні   Хроміти зосереджені в піроксенітах, анортозитах, дунітах і гарцбургітах   ПАР (Бушвельдський масив), Зімбабве (Велика Дайка),   Пізньомагматичні   Хроміти зосереджені в дунітах   Росія (Урал, Сибір, Чукотка), Албанія, Туреччина, Іран, Індія, Куба   Розсипні   Хроміти зосереджені в елювіальних, делювіальних і прибережно-морських розсипах   Росія (Урал – Саратовське, Варшавське), Куба, Філіппіни, США     
             2.4 ТИТАН
     
    2.4.1 Загальна характеристика
    Титан відкритий у 1791 р. англійським хіміком У. Грегором. Почав використовуватись в середині ХХ ст., як метал, який має унікальні властивості. Температура плавлення титану (1725о) вище, ніж у заліза і нікелю, а густина майже вдвічі менша. Також титан характеризується високою міцністю і корозійною стійкістю.
    Сплави титану використовуються як конструктивний метал у космічній техніці, авіаційній, суднобудівній, машинобудівній, медичній промисловості, у кольоровій металургії та в інших галузях. 
    Основне значення мають титан-ванадієві сплави, які характеризуються високою міцністю, ковкістю.
    Основні запаси титанових руд зосереджені в Бразилії, Канаді, Норвегії, Росії, США, ЮАР, Індії і Австралії.
    Промисловими вважаються руди корінних родовищ, які містять більше 10 % TiO2. Для розсипних родовищ промисловим є вміст ільменіту більше 10 % або рутилу – більше 1,5 %. Шкідливими є домішки хрому, фосфору і сірки.
     
    2.4.2 Геохімія і мінералогія
    Кларк титану 0,45 %. Густина 4,5 г/см3, температура плавлення 1725 оС, колір сріблясто-білий. 
    Збільшений вміст титану спостерігається в основних (0,9 %) і середніх (0,8 %) інтрузивних породах. Коефіцієнт концентрації титану низький – близько 20.
    У природних умовах титан зустрічається лише в сполуках з киснем. Підвищення концентрації титану є властивим таким породам, як габро, піроксеніти. Мінерали титану стійки до вивітрювання і накопичуються у розсипах.
     Відомо близько 70 мінералів титану. Титан входить до складу багатьох мінералів у якості домішка. Промислове вилучення титану в основному здійснюється з ільменіту – FeTiO3 (31,6 %) і рутилу – TiO2 (60 %). До складу ільменіту і рутилу входять також ванадій, скандій, тантал і ніобій. Вилучення ільменіту можливо з титаномагнетиту, якщо розмір зерен ільменіту більше 0,3 мм. При комплексній переробці руд титан вилучають з перовськіту, лопариту і сфену.
     
    2.4.3 Генетичні типи родовищ
    Виділяються наступні промислові типи титанових родовищ: 1) магматичні; 2) вивітрювання; 3) розсипні; 4) вулканогенно-осадочні; 5) метаморфогенні.
     
    Додаткова інформація про генетичні типи родовищ марганцю наведена в наступній таблиці:
     
     
        Таблиця 5.4
   Генетичні  типи родовищ   Рудоутворюючі мінерали, основні і другорядні   Приклади родовищ   Магматичні   Ільменіт, апатит   Росія (Східний Саян – Мало-Тагульське, Лисанське), Канада (Лак-Тіо), США (Тегавус), Україна (Стремигородське, Торчинське)   Вивітрювання   Ільменіт, рутил   Україна (Волинський масив, УЩ), Казахстан (Кундибаєвське)   Розсипні   Ільменіт, рутил, циркон   Австралія, Індія, Гренландія, Мадагаскар, Росія (Урал), Казахстан (Устюрт), Україна (Іршанське, Малишівське)   Вулканогенно-осадочні   Ільменіт   Росія (Нижній Мамон)   Метаморфізовані   Ільменіт, циркон   Росія (Башкирське підняття), Фінляндія (Отанмяки)   Метаморфічні   Рутил   США (Харворд), Мексика (Плюмо-Ідальго)     
             2.5 ВАНАДІЙ
     
    2.5.1 Загальна характеристика
    Ванадій був відкритий у 1801 р. мексиканським мінералогом Дель-Ріо. Використовується з початку ХХ ст. для легування чавуну і сталі. Ванадій сприяє виведенню кисню і азоту з чавуну і сталі, дає щільні сплави, підвищує твердість, пружність, механічну стійкість сталі.
    Виготовляються також сплави ванадію з залізом, титаном, кальцієм, танталом, ніобієм, нікелем, кобальтом, алюмінієм, магнієм та ін.
    Основні запаси ванадію (до 90 %) сконцентровані в ПАР і Австралії, решта – в Індії, Чилі, Венесуелі, США, Фінляндії, Росії, Норвегії, Бурунді і Намібії. Більшість родовищ з руд яких вилучається ванадій, комплексні. Ванадій отримують попутно з видобутком головних компонентів: залізом, титаном, ураном, свинцем, фосфором і нафтою.
    Основною сировиною для видобутку ванадію є титано-магнетитові і ільменіт-магнетитові руди. Решта видобувається з уран-ванадієвих руд, фосфоритів, глин, окислених поліметалічних руд, нафти та бокситів.
    Мінімальний вміст V2O5 в титаномагнетитовому  концентраті 0,3 %. Шкідливі домішки – CaO і фосфор. 
     
    2.5.2 Геохімія і мінералогія
    Кларк ванадію 0,009 %. Густина 6,11 г/см3, температура плавлення 1900 оС, колір сіро-сталевий.
    Збільшений вміст ванадію (0,02 %) спостерігається в габро і базальтах. Коефіцієнт концентрації ванадію – 30. Концентраторами ванадію є мінерали, які містіть залізо і титан – титаномагнетит, сфен, рутил, ільменіт, піроксени, амфіболи і гранати. Також ванадій утворює комплексні сполуки з галоїдами (хлором, фтором) і переноситься гідротермальними розчинами. 
    В екзогенних умовах ванадій переноситься річковими і морськими водами.
    Відомо близько 70 мінералів ванадію. Більше половини з них ванадати, решта – оксиди, силікати і сульфіди.
    Промисловими мінералами ванадію є: титаномагнетит (V2O5 – 0,3-10 %), росколіт KV3AlSi3O10 [OH]2  (19-29 %), карнотит K2U2[VO4]2O4.2H2O (20 %), ванадиніт Pb5[VO4]3Cl (19 %), деклуазит (Zn, Cu) Pb[VO4]OH (20-23 %), кулсоніт Fe (Fe, V)3O4 (5 %) і патроніт VS4 (29 %).
     
    2.5.3 Генетичні типи родовищ
    Виділяються наступні промислові типи родовищ ванадію: 1) магматичні; 2) вивітрювання; 3) розсипні; 4) осадочні; 5) метаморфогенні.
    Основне промислове значення мають магматичні родовища.
    Додаткова інформація про генетичні типи родовищ ванадію наведена в наступній таблиці:
     
                                                                              Таблиця 5.5
   Генетичні  типи родовищ   Рудоутворюючі мінерали, основні і другорядні   Приклади родовищ   Магматичні   Титаномагнетит, магнетит   ПАР (Бушвельдський комплекс), Росія (Урал – Качканарське)   Вивітрюванні   Деклуазит, ванадиніт, карнотит, росколіт   Намібія (Берг-Аунас, Абенаб), Замбія (Брокер-Хіл), США (плато Колорадо), Австралія, Мексика   Розсипні   Титаномагнетитові піски   Нова Зеландія   Осадочні   Фосфорити, нафта, патроніт в асфальтитах   США (Скелясті гори - фосфорити), Росія, Венесуела, Іран, Перу (Мінас-Рагра - асфальтити)   Метаморфогенні   Ільменіт-магнетитові руди   Фінляндія (Отанмяки)     
    3 Виконання роботи
     
    На даному лабораторному занятті студенти засвоюють з допомогою викладача теоретичний матеріал про різноманітні генетичні типи родовищ чорних металів, а також практично вивчають текстурні і структурні особливості  взірців рудної сировини з метою встановлення їхнього генезису. Вивчення взірців проводиться за наступною послідовністю: мінеральний склад, загальна характеристика мінеральних індивідів і агрегатів для кожного окремого мінералу, текстура руди, структура руди, варіанти генезису руди, які корисні компоненти (хімічні елементи, сполуки, мінерали) можуть вилучатись з даної руди.
    4 Звіт з лабораторної роботи
             4.1 Оформлюється кожним студентом індивідуально за загальними вимогами.
             4.2 Повинен містити: мету, завдання, основні теоретичні положення, порядок виконання роботи, результати досліджень, згідно отриманого індивідуального завдання та перелік літературних джерел. 
             4.3 Звіт захищається кожним студентом індивідуально. Студент повинен знати основні теоретичні положення і розповісти викладачу про виконання ним, отриманого завдання.
     
    5 Питання для самоконтролю
     
    1 Які Ви знаєте чорні метали?
    2 Назвіть рудоутворюючі мінерали заліза.
    3 Назвіть рудоутворюючі мінерали марганцю.
    4 Назвіть рудоутворюючі мінерали хрому.
    5 Назвіть рудоутворюючі мінерали титану.
    6 Назвіть рудоутворюючі мінерали ванадію.
    7 Дайте характеристику генетичних типів родовищ заліза.
    8 Дайте характеристику генетичних типів родовищ марганцю.
    9 Дайте характеристику генетичних типів родовищ хрому.
    10 Дайте характеристику генетичних типів родовищ титану.
    11 Дайте характеристику генетичних типів родовищ ванадію.
    12 Які родовища чорних металів є на Україні? Дайте характеристику (рудні мінерали, генетичні типи) цих родовищ.
     
    Література
     
    1 Азроян Г. Н. Лабораторний практикум з курсу "Корисні копалини". - Івано-Франківськ: Факел, 1999, с. 17-24 .
    2  Геологія і корисні копалини України (атлас). Байсарович М. М., Бєланов В. М., Бородулін М. А. та ін. /Гол. ред. Галецький Л. С. - Київ: Інститут геологічних наук НАН України, 2001. - 168 с.
    3 Красулин В. С. Справочник техника-геолога.3-е изд., перераб. и доп. - М.: Недра, 1986, с. 191-203 .
    4 Смирнов В. І. Геологія корисних копалин: Підручник. - К.: Вища шк., 1995, с. 249-252 .
    5 Смирнов В. И., Гинзбург А. И., Григорьев В. М., Яковлев Г. Ф. Курс рудных месторождений: Учебник для вузов/ Ред. академик В. И. Смирнов. – 2-е изд., перераб. и доп. – М.: Недра, 1986, с. 6-65.
     
     
     
     
     
     
     
     
     
    
ЛАБОРАТОРНА  РОБОТА  № 6
     
    Родовища кольорових металів
    (алюміній, свинець, цинк, мідь)
     
    1 Мета і завдання роботи
     
    Метою роботи є набуття студентами знань про генетичні типи родовищ алюмінію, свинцю, цинку і міді, а також практичне встановлення генезису руд даних металів.
    Завдання роботи:
    - засвоїти теоретичний матеріал про генетичні типи родовищ алюмінію, свинцю, цинку і міді;
    - навчитися визначати генезис даних металів на основі вивчення текстурних і структурних особливостей взірців (штуфів) рудної сировини.
     
    2 Основні теоретичні положення
     
    2.1 АЛЮМІНІЙ
     
    2.1.1 Загальна характеристика
    Вперше алюміній отримав російський хімік Н. Бекетів з мінералу кріоліту у 1865 р. У кінці XIX ст. алюміній почали використовувати у промисловості. З природних мінеральних утворень видобувають не чистій алюміній, а оксид алюмінію (Al2O3), який називається глинозем.
    У природних умовах алюміній легко сполучається з киснем і кремнієм. При окисленні на його поверхні утворюється тонка міцна плівка, яка робить цей метал стійким до корозії.
    Алюміній та його сплави з міддю, кремнієм, магнієм, марганцем, цинком, нікелем та іншими елементами мають дуже цінні технічні якості – легкість, міцність, антикорозійну стійкість.
    Більшість запасів руд алюмінію (бокситів) – майже
    90 %, зосереджено у тропічному поясі Земної кулі. А близько 75 % запасів приходиться на Австралію, Гвінею, Камерун, Бразилію, Індію і Ямайку.
     
    2.1.2 Геохімія і мінералогія
    Кларк алюмінію 8,05%. Густина 2,7 г/см3, температура плавлення 660 оС, колір сріблясто-білий.
    За розповсюдженням в земній корі займає третє місце, після кисню і кремнію. Коефіцієнт концентрації низький – близько 5.
    В ендогенних умовах алюміній концентрується в лужних нефелінмістячих породах і в анортозитах. Він накопичується також при процесах алунітизації, які відбуваються  під дією гідротермальних розчинів в кислих вулканічних породах.
    Найбільші скупчення алюмінію спостерігаються у корах вивітрювання кислих, лужних і основних порід.
    У зв’язку з різною геохімічною рухомістю сполук алюмінію, заліза і марганцю, відбувається їхня диференціація у прибережних зонах водоймищ. Ближче до берега накопичуються боксити, у верхній частині шельфу – залізні руди, у нижній частині шельфу – марганцеві руди. 
    Відомо близько 250 мінералів алюмінію. Промислове значення мають наступні мінерали: бёміт і діаспор Al2O3.H2O (85 % Al2O3), гідраргіліт Al2O3.3H2O (65,4), нефелін KNa3[AlSiO4]4 (34), лейцит K[AlSi2O6] (23,5), алуніт KAl3[SiO4]2(OH)6 (37), каолініт (до 40), силіманіт (63,1), дистен (63), андалузит (63).
    Основною і найважливішою рудою  для виробництва алюмінію є боксити – це гірська порода, яка складається з гідрооксидів алюмінію, оксидів і гідрооксидів заліза, глинистих мінералів і кварцу.
    За мінеральним складом розрізняють боксити діаспорні, бёмітові, гибситові, а також комплексні. Найбільше розповсюдженя мають гибситові боксити. За текстурою вони поділяються на кам’янисті, пухкі, оолітові, бобові, брекчієвидні, яшмовидні. Оксидами заліза боксити забарвлюються в червоні і бурі кольори різних відтінків. Зустрічаються також боксити білі, сірі, зелені, чорні.
       Боксити часто містять домішки ванадію, хрому, кальцію, титану та ін.
     
    2.1.3 Генетичні типи родовищ
    Усі промислові типи бокситових родовищ відносяться до екзогенних утворень. Вони поділяються на родовища вивітрювання і осадочні. Родовища вивітрювання у свою чергу поділяються на  залишкові латеритні та залишкові перевідкладені. Осадочні родовища поділяються на родовища, які залягають в теригенних товщах платформ і родовища, пов’язані з карбонатними товщами геосинклінальних областей.
    Додаткова інформація про генетичні типи родовищ алюмінію наведена в наступній таблиці:
                                                                              Таблиця 6.1
   Генетичні  типи родовищ   Рудоутворюючі мінерали, основні і другорядні   Приклади родовищ   Залишкові латеритні   Гібсит, гематит, бёміт, каолініт,   Гвінея (Боке), Росія (КМА - Висловське)   Залишкові перевідкладені   Гібсит, бёміт, гематит, магнетит, каолініт, діаспор, корунд, кварц   США (Арканзаський район), Гвіана, Австралія   Осадочні платформні   Гібсит, бёміт, каолініт   Росія (Східно-Європейська платформа – Тихвінська група), Китай, США, Україна (Смілянське, Високопільське, Калініно-Шевченківське)   Осадочні геосинклінальні   Діаспор, бёміт, гібсит   Росія (Урал – Червона шапочка), Угорщина (масив Мечек), Греція, Франція   Продовження табл. 6.1   Генетичні  типи родовищ   Рудоутворюючі мінерали, основні і другорядні   Приклади родовищ   Магматичні   Нефелін, апатит   Росія (Кольський півострів – Хібіногорське)   Гідротермальні вулканогенні   Алуніт   Китай, Грузія, Арменія, Україна (Закарпаття)   Метаморфічні   Дистен, силіманіт   Росія (Кольський півострів – Кейвське, Бурятія – Кяхтинське, Іркутська обл. – Китойське)     
     
             2.2 СВИНЕЦЬ І ЦИНК
            
             Свинець і цинк зустрічаються разом з іншими металами (мідь, золото, срібло), утворюючі поліметалічні родовища. Також відомі тільки свинцево-цинкові родовища з різним співвідношенням цих металів. Інколи зустрічаються самостійні родовища свинцевих і цинкових руд.
     
                      2.2.1 Загальна характеристика
             Свинець. Свинець був відомий народам Месопотамії і Єгипту ще за 6-7 тис. років до н. е. Його використовували для виплавки першої бронзи (сплав міді і свинцю).
             Свинець характеризується такими властивостями, як ковкість, м’якість, легкоплавкість. Він має широке промислове застосування – у електротехніці, хімічній промисловості, військовій справі, при виготовленні фарб, кабелів, захисних екранів та ін.
             Багаті руди містять більше 5% свинцю, рядові – 2-5 %, бідні – менше 2%.
    Для свинцево-цинкових руд багатими є руди із сумарним вмістом свинцю і цинку більше 7 %, рядовими – 4-7 %, бідними – менш 4 %.
             Цинк. Руди цинку використовувались ще в давнину у якості добавки при виплавці міді, бронзи і латуні. Як окремий метал цинк був отриманий у 1746 р. А. Маркграфом.
     
    
