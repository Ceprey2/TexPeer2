
Посилання: http://library.ua/
ІНСТИТУТ УКРАЇНСЬКОЇ МОВИ
НАН УКРАЇНИ 


     БАРАН  Ярослав  Андрійович

                          				 УДК 800; 801.3







 ФРАЗЕОЛОГІЯ 
    У  СИСТЕМІ  МОВИ


     Спеціальність  10.02.15 –  загальне мовознавство







А в т о р е ф е р а т
дисертації на здобуття наукового ступеня
       доктора філологічних наук









Київ ·1998      


Дисертацією є рукопис.


Робота виконана на кафедрі загального і порівняльного мовознавства у Прикарпатському    державному університеті імені Василя Стефаника, МО України.

 Офіційні опоненти:  доктор філологічних наук, професор
                           ЛЕВИЦЬКИЙ Віктор Васильович,
                           Чернівецький державний університет
                            імені Юрія Федьковича, кафедра німець-
                            кої мови та загального мовознавства,
                            завідувач кафедри.

                         	доктор філологічних наук, професор
                           ДЕНИСЕНКО Софія Никифорівна,
                           Український державний лісотехнічний 
                           університет, кафедра іноземних мов, професор.

                         	доктор філологічних наук, професор
                           ЖАЙВОРОНОК Віталій Вікторович,
                           Інститут мовознавства ім. О.О. Потебні НАН
                           України, провідний  науковий співробітник
                           відділу загальнославістичних проблем
                           і східнослов’янських мов. 

Провідна установа: Київський державний лінгвістичний
                         університет, кафедра української
                         мови та загального мовознавства.

    Захист дисертації відбудеться “05“ жовтня 1999 р. о 14.00 год. на засіданні спеціалізованої вченої ради Д 26.173.01 для захисту дисертацій на здобуття наукового ступеня доктора філологічних наук при Інституті української мови НАН України за адресою: 252001 Київ-1, вул. Грушевського, 4.
 
     З дисертацією можна  ознайомитися у бібліотеці Інституту мовознавства імені. О.О.Потебні та Інституту української мови НАН України за адресою:252001 Київ-1, вул. Грушевського, 4.

Автореферат розісланий “25“ серпня 1999 р.


	Вчений секретар
спеціалізованої вченої ради, 
кандидат філологічних наук                                       Г.І. Лиса


ХАРАКТЕРИСТИКА  РОБОТИ

	Актуальність теми. Теоретичні дослідження з фразеології як розділу  мовознавства охоплюють у сучасній лінгвістиці досить широке коло проблем. Серед них можна виділити кілька основних: вивчення фразеологізму як основної одиниці  фразеології,  його  природи, функціонування фразеологізмів у мовленні, виявлення їх  різновидів, визначення методів дослідження тощо.
	Свій внесок у розвиток теорії фразеології зробили українські та зарубіжні вчені, дослідники фразеології різних національних мов. Серед них є видатні вчені  ХIХ  і першої половини ХХ  ст.: О.О.Потебня, Ш.Баллі, Ф. де Соссюр; багато сучасних українських авторів: Л.Г.Авксентьєв, М.Ф.Алефіренко, Я.Т.Билиця, В.І.Гаврись, М.Т.Демський, С.Н.Денисенко, В.І.Кононенко, В.І.Лавер, О.П.Пророченко, Л.Г. Скрипник, Г.М.Удовиченко та ін.; сучасні зарубіжні вчені: Ю.Ю.Аваліані, Н.М. Амосова, В.Л. Архангельський, В.В. Виноградов, В.П. Жуков, О.В.Кунін, В.М.Телія, І.І.Чернишова,  Ф. Зейлер,  В. Флейшер та ін.
	Незважаючи на помітні досягнення у дослідженні проблем з фразеології, деякі питання усе ще залишаються недостатньо вивченими.
	Потребує визначення  статус  фразеологізмів як знаків мови незалежно від їх структурно-граматичної будови. Фразеологізми треба розглядати як віртуальні знаки мови, як знаки понять, тобто як знаки лексичного рівня мови. При цьому робиться наголос на недопустимості  підходу  до фразеологізмів-речень як до комунікативних одиниць і членування їх на диктум і модус.
	Необхідно встановити обсяг фразеології. У працях багатьох вчених ця проблема розв’язується за допомогою певного, тобто опрацьованого тим чи іншим вченим методу дослідження фразеології. У залежності від погляду вченого обсяг фразеології  має відповідно різні виміри. З метою уникнення такої розпливчастої межі треба встановити точні критерії визначення обсягу фразеології. А це вимагає врахування як загальних, так і диференційних ознак  фразеологізмів. З одного боку, це знаки мови (такого  ж  порядку, як і слова), а з другого – це утворення з  цілою  низкою  диференційних ознак і специфічних властивостей, які не дозволяють змішувати їх з іншими стійкими словосполученнями, наприклад,  зі складними термінами, складними найменнями тощо.
	Потребують ґрунтовного дослідження  такі  проблеми,  як система і рівень у сфері фразеології. У низці праць учених з питання наявності чи відсутності фразеологічної системи нема достатнього обґрунтування цієї проблеми. Її розв’язання вимагає детального аналізу кожного елемента, який належить до поняття “система”, а передусім такого важливого її атрибута, як функція. З цією метою у дисертації вводяться такі поняття, як функціональна вичерпність, правила функціонування, регулярність взаємодії одиниць/елементів та  функціональне поле, роль якого зводиться до того, що систему утворюють лише ті одиниці/знаки, які мають власне функціональне поле.
	Традиційне визначення системи як сукупності одиниць, які утворюють певну цілісність та відношення між ними, не надається для  застосування до фразеології, оскільки під таке визначення можна підвести будь-яку групу одиниць: системну чи несистемну.
	Окрім того, вимагають уточнення та диференціації такі питання, як фразеологічна система та системні явища у сфері фразеології, як, наприклад, синонімія, антонімія тощо.
	Розв’язання проблеми наявності/відсутності фразеологічного рівня мови вимагає вирішення низки питань, пов’язаних з виникненням фразеологізмів, можливістю/неможливістю їх перекодування  в одиниці вищого порядку, визначенням статусу компонентів фразеологізму тощо.
      Паралельно з цими питаннями вимагає розв’язання проблема наявності у мові та в гомогенних системах завершального, або інформаційного, рівня. 
	Глибокого вивчення потребує проблема модельованості/немодельованості у сфері фразеології, яка пов’язана з наявністю/відсутністю засобів моделювання, а також з питаннями виникнення і деривації фразеологізмів.
	Утворення одиниць мови за моделями передбачає наявність типової структури з типовим значенням, а також будівельних елементів, які існують до утворення самих одиниць. Твердження вчених, що фразеологізми утворюються за моделями, видається неправомірним. Спосіб виникнення фразеологізмів з вільних словосполучень і речень, а також з наявних фразеологізмів унаслідок модифікації чи деривації потребує детального уточнення. 
	Вимагає також глибшого обґрунтування і уточнення питання  про місце фразеологізмів у системі мови та про правомірність виділення фразеології в окрему лінгвістичну дисципліну.
	Певною проблемою, а точніше, певною незручністю у дослідженнях з фразеології є відсутність уніфікації фразеологічної термінології. Той різнобій, що є у цій сфері, – прямий наслідок наявності різних напрямків, шкіл, методів, аспектів тощо.
 
	Зв’язок роботи з науковими темами. Вивчення теми “Фразеологія у системі мови” належить до тематики наукових досліджень кафедри загального і порівняльного мовознавства Прикарпатського університету ім. В. Стефаника.
	
	Основною метою цього дисертаційного дослідження є визначення системного і рівневого статусу фразеологізмів та місця фразеології у системі мови. Досягнення зазначеної мети вимагає розв’язання низки конкретних завдань:
— визначення поняття “система”;
— визначення системного статусу фразеології;
— визначення рівневого статусу фразеології;
— виявлення  та обґрунтування наявності у системі інформаційного рівня;
— визначення фразеологізмів як віртуальних знаків мови  незалежно від їх структурно-граматичної будови; 
— визначення обсягу фразеології як сукупності гомогенних одиниць; 
— обґрунтування  немодельованості утворення фразеологізмів;
— визначення місця фразеології у системі мови.
	
	Наукова новизна одержаних результатів полягає у тому, що у цьому дослідженні:
— пропонується новий підхід до визначення поняття “система”; 
— вперше дається визначення функціонального поля;
— по-новому визначається системний статус фразеології;
— по-новому визначається рівневий статус фразеології;
— вперше обґрунтовується наявність у системі завершального інформаційного рівня;
— по-новому дається визначення фразеологізму;
— по-новому визначається обсяг фразеології;
— по-новому розв’язується проблема модельованості/немодельованості  у сфері фразеології;
— по-новому визначається місце фразеології у системі мови.
	Методологічною основою цього дослідження є принцип описання об’єкта як системи, який визначає взаємозв’язок фразеологізмів з різними одиницями мови (і на його основі — місце фразеології у системі мови) і який у свою чергу базується на філософській теорії пізнання.  
	Специфіка системного дослідження фразеології передбачає застосування до її вивчення нових принципів, нового підходу. Це сприятиме побудові цілісного об’єкта в усіх його взаємозв’язках із системою мови, що проявляється за допомогою таких узагальнювальних моментів: 
	1) при дослідженні об’єкт (як частина) описується з урахуванням його місця у цілому ( у системі);
	2) явище досліджується у реальних умовах його існування;
	3) при визначенні системного і рівневого статусу фразеології враховується положення про те, що властивості цілого породжуються властивостями його елементів і, навпаки, властивості елементів визначаються характеристиками цілого. Йдеться про значущість елементів та їх співвідношення у системі.
	Конкретним інструментом пізнання стали: індуктивний та дедуктивний методи, а також описовий, порівняльний, таксономічний,  контекстологічний та деякі інші методи.
	
	Практичне значення одержаних результатів полягає у можливості їх використання у теоретичних курсах лекцій з фразеології та лінгвістики, у спецкурсах і семінарських заняттях з фразеології, у лексикографічній практиці, зокрема у процесі укладання фразеологічних словників і довідників.
	Матеріал двох монографій, які лягли в основу цього дисертаційного дослідження, впроваджується автором відповідно до видань з 1980 до 1998 року під час читання курсу загального мовознавства, спецкурсу (“Сучасні проблеми загального мовознавства“) та спецсемінару (“Теорія поля у мовознавстві“) у Прикарпатському університеті ім. В. Стефаника.
	
	Теоретичне значення дослідження полягає у тому, що його результати сприятимуть розвиткові основних проблем теорії фразеології; сюди належить передусім проблема системного і рівневого статусу фразеології, а також проблема системи знаків і рівня знакових систем як таких. Спостереження, що містяться у дисертації, можуть послужити теоретичною основою для подальшої розробки проблеми фразеологічного знака, визначення межі фразеології, модельованості/немодельованості у сфері фразеології і визначення місця фразеології у системі мови.
		
	Апробація результатів дисертації. Результати дослідження обговорювалися на засіданнях кафедри загального та порівняльного мовознавства, а також на кафедрі німецької філології Прикарпатського університету ім. В. Стефаника (1979-1997 рр.); на міжнародних конференціях (Львів, 1992, 1994, 1997, Івано-Франківськ, 1993, 1996), на всесоюзній конференції (Москва, 1986), на всесоюзній науковій нараді (Чернівці, 1989), на республіканських науково-методичних конференціях (Чернівці, 1986, Київ, 1991), на міжвузівських конференціях (Челябінськ, 1975, Воронеж, 1978, Іваново, 1988, Івано-Франківськ, 1990, 1997), на науковому семінарі вищих навчальних закладів (Львів, 1983).   
	
	Публікації. Результати дисертації опубліковані у двох монографіях (19,85 умовн. друк. арк.), статтях у журналі “Мовознавство“          (1979 р.), “Іноземна філологія“ (3 статті, 1977 р., 1980 р., 1989 р.), “Вісник Прикарпатського університету/ Філологія“ (1995 р.), наукових збірниках Воронезького та Прикарпатського університету, Челябінського та Івано-Франківського державного педагогічного інституту (9 статей, 1975-1997 рр.) і 4-х тезах виступів на наукових конференціях (на міжнародних, 1992 р., 1997 р., на всесоюзній, 1983 р., на республіканській,  1991 р.).
	
	Усі роботи виконані одноосібно.
	
	Матеріалом дослідження слугували фразеологізми та інші  стійкі словосполучення, вибрані з друкованих джерел кількох  національних мов: збірники прислів'їв і приказок, фразеологічні і тлумачні словники, лексикографічні довідники, а також власна картотека автора. Окрім того, використовувалося й мовленнєве вживання фразеологізмів у творах художньої літератури. 
	Дисертація складається зі вступу, шести розділів, висновків (повний обсяг дисертації становить  391 сторінку машинопису) і списку використаних джерел (298 наймень).
	
	У “Вступі” обґрунтовується актуальність теми, визначаються: мета і завдання дослідження, наукова новизна одержаних результатів та їх практичне значення, методологічна основа дослідження; подаються дані щодо апробації результатів дисертації та публікації. Паралельно з вказівкою на актуальні проблеми фразеології автор визначає свої вихідні позиції.
ОСНОВНИЙ ЗМІСТ 
	
	У першому розділі – “Історія дослідження фразеології” – простежується процес зародження і розвитку фразеології у національних мовах,  висвітлюються погляди вчених на розуміння проблеми фразеології як системи.
	Стосовно проблеми фразеології як системи в науковій літературі можна визначити кілька поглядів на цю проблему. Так, М.М.Шанський, Ф.П.Медведєв, Л.Г.Авксентьєв та інші визначають фразеологічну систему як просту сукупність фразеологізмів. 
	Дещо відмінну позицію займає І.І.Чернишова. Вона визначає фразеологічну систему як фразеологічний фонд. Центральне місце у цьому питанні, на її думку, повинні зайняти характеристики тих властивостей фразеологізмів, які релевантні лише для фразеологізмів і не притаманні лексичним одиницям. Дослідниця вказує на принцип, за яким повинна будуватися фразеологічна система. Він зводиться до бінарних опозицій: 1) нарізнооформленість – цільнооформленість, 2) фразеологічне значення – лексичне значення.  
	До протиставлень як принципу моделювання фразеологічної системи вдаються й інші фразеологи. Зокрема, О.В. Кунін пропонує визначити фразеологічну систему на основі бінарних опозицій слова, фразеологізму, вільних словосполучень і речень та деяких системних властивостей фразеологізмів. Пор.:1) нарізнооформленість – цільнооформленість; 2)  стійкість (слова і фразеологізму, але на  різних рівнях) – нестійкість; 3) модельованість–немодельованість; 4) фразеологічне значення – лексичне значення – значення вільних словосполучень і речень. Згодом О.В.Кунін  дещо змінює  свій погляд на системне вивчення фразеології.
	Принцип динамічного представлення лежить в основі побудови фразеологічної системи у працях В.М. Мокієнка. Він будує фразеологічну систему за допомогою антиномій, в основі яких лежить один з основних законів діалектики – закон єдності і боротьби протилежностей: пор.: стійкість – нестійкість; модельованість – немодельованість; імпліцитність – експліцитність; образність – безобразність; діахронія – синхронія.
	В основі побудови фразеологічної системи у В.Л.Архангельського, М.Т. Демського та деяких інших фразеологів лежить принцип фразеологічної опозиції. Цими опозиціями, на їх думку, є синонімічні ряди, антонімічні пари, явища полісемії та омонімії.
 
	Була спроба визначити фразеологічну систему за допомогою двох елементів – центру і периферії. Цей принцип систематизації фразеологізмів був запозичений із сфери  систематизації лексики, але й він не відзначається більшою об’єктивністю, ніж попередні способи.  
	Не призвело до вирішення проблеми і об’єднання лексичної та фразеологічної системи в одну лексико-фразеологічну систему, оскільки її моделювання і далі здійснюється за відомими уже принципами, а в підсумку мова знову йде про окремі лексичні і фразеологічні групи, які розглядаються як системи, і врешті-решт все зводиться до того, що фразеологія є системою.
	Значне місце у системних дослідженнях  з фразеології займають праці, де фразеологічна система розглядається як мовний  рівень.
	Отже, короткий огляд історії дослідження проблеми фразеології як системи показує розмаїття пошуків і способів доведення чи заперечення  її існування.  Це  свідчення  складності  проблеми,   яка 
потребує вироблення об’єктивних критеріїв і точніших методів дослідження.
	У другому розділі – “Фразеологізми – знаки мовної системи” – розглядається проблема визначення фразеологізму. Без її вирішення не можна розв’язати жодної проблеми, жодного питання стосовно самого об’єкта. Передусім це стосується визначення фразеології як системи, а воно, зі свого боку, вимагає доведення, що усі фразеологізми є 1) гомогенними одиницями і 2) віртуальними знаками мови незалежно від їх структурно-граматичної будови.
	Для визначення фразеологізмів як знаків мови необхідно простежити, чи притаманні їм усі основні онтологічні риси знака. У дисертації визначено дванадцять таких рис. Вони становлять достатньо повний набір, щоб одиниці, яким вони притаманні (маються на увазі фразеологізми), вважати знаками мовної системи.
	Серед фразеологізмів розрізняються  два великі класи одиниць: фразеологізми на зразок словосполучення і на зразок речення. Їх належність поряд зі словами до знаків мови повинен підтвердити аналіз за низкою визначених онтологічних властивостей знаків. 	
	1.Функція репрезентації. Основною онтологічною властивістю мовного знака (як і знака взагалі) є функція репрезентації. Завдяки матеріальному факту знак мови заміщає якийсь інший факт. Репрезентативна функція – це функція позначення явищ, об’єктів, їх властивостей і відношення між ними тощо. З цього боку фразеологізми нічим не відрізняються від знаків-слів. Пор.:1) шкіра і кості, nur Haut und Knochen - худий; під носом косовиця, а в голові ще й на зяб не орано репрезентує поняття: недосвідченість, легковажність.
	2. Двостороння природа. Фразеологізми, як і знаки-слова, мають двосторонню природу, тобто означуюче і означуване. Пор.: 1) дати нагінку (кому) – намилити шию (кому) – rap (one) over knuckles – j-m den Kopf waschen – намять холку (кому). У різних мовах цей фразеологізм має різне означуюче, але однакове означуване: побити, покарати, вилаяти (кого); 2) Пішла душа в п’яти – Das Herz ist ihm in  die Hosen gefallen. Їх означуване  виражає поняття  “страх”. 
	3. Здатність узагальнено відображати. Фразеологізми  відображають предмети,  процеси,  явища  тощо  узагальнено,  виражають поняття про них. Пор.: 1) на  макове  зерно – “мало”; j-m Horner aufsetzen “наставити роги”  (кому) –  виражає поняття “зрада”  (про подружжя); 2)  Стіни мають вуха – Die Wдnde  haben  Ohren –  виражають поняття  “обережність”.
	4. Номінативна функція. Фразеологізми  служать найменуванням предметів, явищ, процесів тощо, тобто   їм  притаманна номінативна функція. Пор.:  1) на  тонку прясти, дихати на ладан, aus  dem letzten Loch pfeifen, be measured for one’s caffin, to означають “помирати, розвалюватися,  розпадатися”; 2) На городі бузина, а в Києві дядько – служить найменуванням  поняття “нісенітниця”.
	5. Комунікативність. Фразеологізми поруч зі словами служать засобом спілкування, тобто вони мають здатність передавати повідомлення про явища, предмети, процеси, ознаки тощо. Пор.: 1) зробити амінь (кому, чому)  передає ту саму інформацію,  що й слова  “убити, знищити, поламати”; 2) наче камінь із серця впав виражає поняття “полегшення”; Wo das Geld ist, ist das Recht передає ту саму інформацію, що й слово bestechen “підкупність”.
	6. Соціальна властивість. Фразеологізми є соціальними знаками мови, тобто вони, як і слова, виникають у суспільстві і для потреб суспільства, вживаються  усіма  членами соціального колективу, служать разом зі словами засобом  утворення у носіїв мови концеп-туальної системи.
	7. Кумулятивна властивість. У фразеологізмах закріплено результати людського пізнання взагалі і пізнавальний образ предмета чи явища зокрема, що зумовлено практикою, результатом мислення попередніх поколінь. У їх значенні іноді чіткіше, ніж у словах, видно досвід народу. Пор.: 1) зарубати [собі] на носі – “добре, надовго запам’ятати”. В основі фразеологізму лежить звичай народу карбувати борги на дерев’яній паличці. Цей звичай був і в Німеччині. Пор.: etw. auf dem  Kerbholz haben (розм.) “мати на совісті” (що); 2) особливо показовими у цьому плані є прислів’я і приказки, пор.: Хоч річка невеличка, а береги ламає  (укр.)  -  Kleiner Stein im Wege wirft  einen gro?en  Wagen um (нім.).
	8. Принцип (спосіб) знакотворення. За способом знакотворення розрізняють знаки первинного і вторинного означування. Слова є знаками первинного означування. Фразеологізми є також знаками первинного означування, оскільки їх означуваним є десигнат (сигніфікат). Фразеологізми можуть бути полісемантичними, їм властивий асиметричний дуалізм. Знакам вторинного означування жодна із цих властивостей не притаманна.
	9. Системність. Фразеологізми, як і всі віртуальні знаки мови, не є сумою одиниць, які існують розрізнено як окремі факти мови, а належать до певних системних утворень: класів одиниць, або лексико-семантичних рядів, мікросистем, полів, де й отримують відповідну значущість.
	10. Закінченість/незакінченість процесу. Фразеологізми належать до неповних знаків мови, оскільки вони, як і слова, лише називають предмети, явища, процеси і т. п., а не передають закінченої думки висловлення. Фразеологізми, у тому числі й на зразок речення, позбавлені комунікативного завдання, тобто того нового повідомлення, що є ядром означуваного предикативних знаків.
	11. Співвіднесеність з актом мовлення. Фразеологізми, як і слова, мають віртуальний і актуальний характер. Вони існують як семантично неподільні віртуальні  знаки у системі мови і актуалізуються у мовленні у певних дискурсних одиницях, у текстах.
	12. Категоріальне значення та функція у мовленні. За сукупністю основних ознак, за категоріальним значенням, за функціями, які вони виконують у мовленні, за сферою переважного використання фразеологізми діляться на два семіологічні класи: а) характеризуючі і б) квантитативні.
	Іноді виділяють ще й клас зв’язкових фразеологізмів, та цю думку поділяє меншість дослідників. А загалом кількість семіологічних класів фразеологізмів-знаків для цього дослідження є нерелевантною. 
	Важливим фактором, який також дозволяє вважати фразеологізми однопорядковими зі словами знаками мови, є фразеологічне значення. І лексичне, і фразеологічне значення є тим змістом знака, за допомогою якого людина пізнає явища світу і утримує їх у своїй пам’яті. Значення є також інформацією про позначувані явища, об’єкти, які ще називають “знаками світу”.
	Номінація об’єктів світу, формування понять про них здійснюється вербально, у формі різних дескрипцій. Сюди належать і фразеологізми.
	Принципово нема жодної різниці між значенням слова і значенням фразеологізму, хоч кожному з них притаманні свої особливості.
	Таким чином, фразеологізмам притаманні усі основні онтологічні властивості і характерні риси знака.
	У третьому розділі – “Обсяг фразеології” – розгляду підлягають диференційні ознаки і властивості фразеологізмів та інших стійких словосполучень з метою розмежування цих одиниць та встановлення обсягу фразеології.
	Визначення фразеологізмів як  віртуальних знаків мови не є достатнім для встановлення межі фразеології, оскільки у мові існує низка інших подібних словосполучень, які  також є віртуальними знаками мови. Маються на увазі складні терміни, складні наймення, клішовані (шаблонні) вирази тощо. Ці одиниці уподібнюються до фразеологізмів за структурою, характером утворення, за семантикою тощо.
	Зокрема, і фразеологізмам, і названим одиницям притаманна стійкість і відтворюваність. Раніше ці ознаки вважалися основною рисою визначення фразеологізму. Але згодом  вчені звернули увагу на те, що стійкість притаманна багатьом одиницям мови, а відтворюваність – навіть цілком вільним словосполученням. Проте майже кожний фразеологічний метод дослідження містить цю ознаку, хоч вона не завжди визнається основною.
	Аналіз фразеологічних методів дослідження дозволив дійти висновку, що за допомогою жодного з них не можна однозначно відрізнити фразеологізми від інших стійких словосполучень: складних термінів, складних наймень, клішованих виразів тощо, які також є знаками мови.
	Відмінність фразеологізмів від інших стійких словосполучень визначається, загалом, за п’ятьма ознаками, до яких належать: 1) процес утворення, 2) співвідношення між формою і змістом, 3) семантична структура, 4) сфера функціонування, 5) належність до системи/підсистеми.
       Так, для фразеологізмів процес утворення характеризується певним відрізком часу, необхідним для того, щоб ці одиниці стали стійкими.
	Процес термінотворчості регулюється фахівцями. Вони утворюють терміни свідомо. Ці одиниці стають знаками мови з моменту їх утворення. Такий самий характер мають і складні наймення. Близько до них стоять і шаблонні вирази.
	За співвідношенням між формою і змістом фразеологізми харак-теризуються асиметричністю; у термінів, складних наймень, шаблонних виразів діє тенденція до симетричності.
	Чітко протиставляються фразеологізми та інші названі утворення за належністю до системи. Терміни і шаблонні вирази утворюють свої підсистеми, а складним найменням притаманний класифікаційний принцип.
	З боку семантичної структури значення фразеологізмів є денотативним і конотативним, а термінів, складних наймень і клішованих виразів – денотативним.
	Щодо сфери  функціонування, то для фразеологізмів – це переважно розмовно-побутове і літературне мовлення, а також сфера художньої літератури і публіцистики. Терміни, складні наймення і клішовані вирази мають загалом також відповідне коло свого призначення. 
	Певну проблему стосовно визначення обсягу фразеології у дослідженнях становлять стійкі словосполучення нефразеологічного типу.
	Визначення обсягу фразеології залежить також від розв’язання проблеми “фразеологізм і слово”. Ця проблема продовжує залишатися на сторінках наукової літератури дискусійною. 
	Усунути усі розбіжності стосовно обсягу фразеології можуть допомогти об’єктивні лінгвістичні критерії визначення фразеологізму. У реферованій дисертації пропонуються три такі критерії: 1) визначення словосполучення чи речення як віртуальних знаків мови; 2) зрушення у семантиці внаслідок переосмислення компонентів стійких словосполучень чи речень; 3) функціональне призначення одиниць (фразеологізмів).
	Визначення фразеологізмів як віртуальних знаків мови дозволяє усунути одну з основних проблем: повинні чи не повинні належати до фразеології стійкі фрази, або так звані модельовані конструкції тощо. Стійкі сполуки слів на зразок фраз і словосполучень з притаманними їм онтологічними властивостями віртуальних мовних знаків належать до одиниць мови. Їм властивий семіотичний спосіб означування. Синтаксичні конструкції (словосполучення і речення) з типовим синтаксичним значенням належать до одиниць мовлення. Їм притаманний семантичний спосіб означування.
	Різний характер мають знаки мови і знаки мовлення з боку їх номінативних властивостей. Номінація знаків мови полягає в найменуванні окремих явищ, а знаків мовлення, зокрема речень, пов’язана з позначенням ситуацій.
	Вагомим критерієм визначення фразеологізму і обсягу фразеології є семантичне перетворення компонентів. Воно притаманне усім фразеологізмам. Проте вважати його основною і достатньою ознакою визначення фразеологізму і відмежування його від усіх інших словосполучень, як твердять деякі вчені, немає достатніх підстав, оскільки таке перетворення властиве й іншим стійким (пор., наприклад, терміни: божа коровка - назва комахи, львиный зев  - назва квітки) і навіть вільним словосполученням.
	Важливу роль для окреслення межі фразеологічного складу мови і визначення фразеологізму має критерій функціонального призначення фразеологізмів. Тут мова  йде про їх призначення як сукупності одиниць, тобто про виконання фразеологізмами функції означування. У значенні фразеологізмів як номінативних одиниць наявні предметно-логічний та експресивний інгредієнти. Наявність тією чи іншою мірою цих інгредієнтів у значенні фразеологізмів визначає їх специфіку як знаків мови і одночасно їх функціональне призначення, що дозволяє відокремити фразеологізми від інших складних утворень лексики, а також служить базою для їх стилістичної класифікації.
	Названі критерії служать засобом визначення обсягу фразеології лише у їх комплексі. Вони дозволяють дати таке визначення фразеологізму: 
	Фразеологізм – це віртуальний знак мови на зразок словосполучення і речення з повним або частковим переосмисленням компонентів, призначення якого – виконання номінативно-експресивної функції.
	Таке визначення окреслює межу власне фразеології, визначає її обсяг як окремої лінгвістичної дисципліни.
	Окрім того, обсяг фразеології може бути визначений і конвенційно: повинна чи не повинна фразеологія займатися, наприклад, складними найменнями, клішованими виразами тощо, але ця проблема лежить поза площиною власне лінгвістичних досліджень.
	Четвертий розділ – “Системний статус фразеології” – присвячений центральному питанню дисертації: утворює чи не утворює фразеологія систему. 
	Підхід до вивчення явища як системи як цілісного об’єкта є однією з характерних рис наукового дослідження взагалі і лінгвістичного зокрема, який, починаючи з другої половини ХХ століття, набрав широкого розмаху в науці і техніці як єдиний напрямок у розвитку наукового пізнання.
	До основних понять системного підходу у цьому дослідженні  належать “сукупність/множинність одиниць”, “функціональне поле”, “функціональна вичерпність”, “правила функціонування” і ”регуляр-ність взаємодії/сполучуваності одиниць”. Вони мають першочергове значення для визначення поняття “система”.
  	Центральне місце у визначенні системи елементів/одиниць займає поняття функціонального поля, важливою ознакою якого є поняття функціональної вичерпності.
	У кожної системи є набір своїх елементів/одиниць і своя  структура, тобто певні відношення між цими елементами. Сітку цих відношень можна зобразити як певний простір, як поле, у якому ці одиниці взаємодіють. Ця взаємодія має універсальний характер і полягає у тому, що кожна одиниця  системи виконує свою функцію, займає певну клітинку у її  просторі, який сприймається як цілісний об'єкт, що має чітку межу. У дисертації він називається функціональним полем.
	Функціональне поле є органічною складовою частиною будь-якої системи елементів/одиниць, а щодо системи мовних одиниць, то воно є її онтологічним феноменом.
	 Безумовно, сам термін “поле” є метафорою, має  образний характер. Проте, як явище, функціональне поле  видається цілком реальним, оскільки виражає властивості  конкретних матеріальних одиниць. Власне, воно не є  особливістю лише мовних одиниць, а має універсальний  характер і є проявом  властивості елементів системи. Ця властивість полягає у виконанні елементами/одиницями певних функцій у залежності від призначення системи.
 	Наприклад, функції елементів такої штучної системи, як  світлофор визначаються загальним призначенням цього приладу, яке полягає у регулюванні руху на вулицях і  шляхах. 
	Створення будь-якої штучної системи починається з мети її  застосування, яка і визначає функцію кожного елемента цієї  системи.
      Функціональне поле штучної системи виникає з проекцією на виконання його одиницями певних функцій.
 	Аналогічним шляхом виникає і функціональне поле системи  знаків/одиниць мови. Але процеси, які при цьому  відбуваються, не штучні, а природні. Одиниці мовної системи не створюються штучно, а виникають природнім шляхом. Їх функції залежать від призначення мовної системи. 
 	Такий підхід до розуміння функціонального поля означає, що  воно є органічною складовою частиною системи і, очевидно,  як уже зазначалося, повинно належати до її основних ознак,  понять. Так, мовній системі числа, яка виражається граматичними категоріями, притаманне лінгвістичне  функціональне поле кількісної характеристики предметів  думки. Властивості самої системи числа можуть бути різними. Зокрема, система числа  іменника і особових займенників є незалежною. Системи числа  інших мовних одиниць збігаються із синтаксичними  категоріями числа. І кожна така система/підсистема має свої  властивості і особливості, але усім їм притаманне  функціональне поле, яке має кількісну характеристику. 
	Структура числа у системі багатьох мов, наприклад,  української і німецької мови має бінарний характер, тобто  функціональне поле їх систем ділиться без залишку між двома  елементами: між формами однини і множини, тоді як функціональне поле системи числа словенської мови (пор. також систему числа давньоруської, давньогрецької, готської, давньоанглійської та багатьох інших мов) має двоїну, тобто функціональне поле такої системи ділиться між трьома елементами: між формами однини, двоїни і множини.  
	Наявність функціонального поля у системі виявляється при  аналізі будь-якої системи мовних одиниць. Прикладом може  послужити система прийменників, як один із різновидів  знакової системи мови, де розкривається суть і взаємодія усіх складових частин системи.
 	У системі прийменників функціональне поле покриває відно-шення між словами у словосполученні і реченні.
 	Кожна мова має набір своїх засобів вираження відношення між словами, які утворюють функціональне поле системи. В індоєвропейських, семітських та багатьох інших мовах у цій  функції вживаються прийменники. Кожний прийменник має набір певних значень. Так, наприклад, в українській мові  прийменник “в (у)” виражає просторові, об’єктні, часові,  кількісні та означально-обставинні відношення і має у  загальній кількості 34 значення.
 	Відповідний прийменник у німецькій мові in виражає просторові, часові і модально-обставинні відношення. Словник вказує на 12 узагальнюючих значень цього прийменника, кожне з яких має низку дрібніших семантичних смислових відмінностей, тобто окремих значень.
       Загалом мета цього порівняння полягає не у визначенні усіх відповідників у німецькій мові прийменникові “в (у)”, а власне, у виявленні такої невідповідності. Вона випливає з національної особливості мов.
	Система прийменників кожної мови ділить вичерпно своє  функціональне поле відповідно до набору своїх прийменників  і їх значень. Звідси випливає, що функціональне поле вираження  відношення між елементами є величиною універсальною і  стабільною, яка не залежить від кількості одиниць системи. Пор., наприклад, функціональне поле системи числа  української і словенської мови та функціональне поле системи  прийменників української і німецької мови. Усі системи містять різну кількість  одиниць, а поле залишається тим самим.
   	Функціональне поле можна визначити як онтологічний феномен, елемент системи знаків (одиниць), що  характеризується універсальністю і стабільністю, величина  якого не залежить від кількості одиниць системи. 
 	Таким чином, поняття функціонального поля докорінно  відрізняється у своїй суті від традиційного поняття “поле”  у лінгвістиці, де воно фактично виступає як синонім до  поняття “система”. 
	Правила функціонування  одиниць. Правила функціонування одиниць стосуються як одномірних, так і багатомірних  систем. В одномірних системах переважно говорять про взаємодію одиниць, у багатомірних системах, що складаються  із певних рівнів, – про функції, тобто на своєму рівні  одиниці взаємодіють між собою, а на вищому рівні  функціонують: сполучаються в одиниці вищого порядку. Таке функціонування одиниць  відзначається універсалізмом.
      Проте, як уже зазначалося, правомірно говорити про функції і в одномірних системах, де одиниці ділять своє  функціональне поле без залишку. До фразеологізмів як окремої сукупності одиниць ці правила застосувати не можна, бо фразеологізми самі з собою не сполучаються в одиниці вищого порядку, наприклад, у речення для передачі інформації. Правила функціонування одиниць притаманні фразеологізмам лише у лексичному складі мови.
	Регулярність взаємодії/сполучуваності одиниць. Регулярність сполучуваності одиниць стосується багатомірних систем. Вона показує  взаємовідношення між одиницями різних рівнів. Регулярність  є найважливішою ознакою такої взаємодії одиниць. Якщо  система одиниць утворює  рівень, то вони  взаємодіють з елементами вищого і/або нижчого рівня. Ця  взаємодія є регулярною і ґрунтується на строгих правилах  функціонування. Так, фонеми регулярно згідно з відповідними  правилами сполучаються в одиниці вищого рівня - слова, а  слова, у свою чергу, також регулярно відповідно до певних  правил сполучаються в одиниці вищого рівня – речення. У цей ряд не вписуються фразеологізми як окрема сукупність одиниць/знаків мови, оскільки фонеми, морфеми і слова як окремі сукупності одиниць сполучаються з собі подібними в одиниці вищого порядку, а фразеологізми ні.
	Особливість розуміння системи полягає у тому, що до основних понять системного підходу належать “сукупність/множинність одиниць”, “структура”, “цілісність”, “функціональне поле”, “функціональна вичерпність”, “правила функціонування”, “регулярність взаємодії/сполучуваності одиниць”. Основними з них є “сукупність/множинність одиниць”, “функціональне  поле”, “правила функціонування одиниць” і “регулярність  взаємодії/сполучуваності одиниць”. Вважати  категорію цілісності атрибутом системи справедливо стосовно окремих об’єктів.
	Викладені тут загальні положення дозволяють дати таке  визначення системи: Система – це множинність/сукупність  елементів, які вичерпно покривають (ділять без залишку)  своє функціональне поле з притаманною їм регулярністю взаємодії (одиниць/елементів) і стабільністю правил  функціонування.
 	Це визначення лежить в основі дисертаційного дослідження. Воно дозволяє відмежувати системну сукупність одиниць від несистемної. Окрім того, воно покладене в основу моделювання одиниць лексичної системи.  Кожна система має відповідну модель. Розрізняють штучні і природні моделі. В основі мовних явищ лежать природні моделі. Найважливішим моментом у визначенні моделі є її адекватність оригіналу. 
	Стосовно мовних явищ модель не треба створювати, а лише розшукати за певними ознаками безпосередньо у самому мовному явищі. В основу моделювання лексичних одиниць треба покласти такі ознаки, які були б характерними для усієї сукупності одиниць.
 	Уся лексична система мови ділиться на підсистеми, які можна назвати також класами одиниць на основі їх категоріально-семантичних особливостей. Ці підсистеми чи класи одиниць характеризуються суто їм притаманними ознаками, які й лежать в основі розмежування цих класів. Так, великі семантичні класи слів розрізняються в залежності від того, що вони виражають: предметність, дію, ознаку чи ознаку ознак. У зв’язку з тим що таким протиставленням бракує чіткого зовнішнього вираження,  до розподілу лексики на класи застосовують формальні ознаки. Йдеться про класифікацію слів за частинами мови.
 	Виділення класів лексичних одиниць можна визначити як перше моделювання усієї лексико-семантичної системи мови. Усі наступні моделювання торкатимуться лише кожного класу цих одиниць зокрема і здійснюватимуться на основі ознак, притаманних одиницям лише цього класу.
	Так, клас слів, які виражають предметність, ділиться на два великих підкласи: підклас загальних назв і підклас власних назв з відповідними підрозділами у середині кожного з них. Пор.: назви конкретних предметів, осіб, тварин, абстрактні назви, астроніми, міфоніми і т. д.
	Застосування запропонованого у дисертації визначення системи до фразеології як сукупності одиниць показує, що вона не утворює системи. Нема такого набору ознак, на підставі яких можна було б виділити фразеологізми в окремий клас. Вони належать до відповідних класів слів у залежності від притаманних їм ознак. Серед фразеологізмів найчастіше виділяють кілька семантичних розрядів чи класів.
 	Субстантивні фразеологізми. За всіма ознаками вони належать до підкласу загальних назв і включають як назви предметів і явищ, так і назви осіб. Пор.: укр. лепта удовиці; кривавий бенкет; через вулицю бондар, солом’яна вдова, злий геній; нім. ein eilter Affe (розм. фам.) “піжон”, der verbotene Apfel “заборонений плід”; англ. a dog’s life “собаче життя”; big card “туз, велика цяця, велике цабе”.
	Ад’єктивні фразеологізми. Вони виражають ознаку предмета, явища і  т. п. Пор.: укр. хоч у вухо бгай (дуже лагідний, покірний); ребра й кості (худий); нім. voll wie eine Haubitze (розм. фам.) п’яний як чіп; barfuЯ bis an den Hals “голісінький”.
	Дієслівні фразеологізми. Вони виражають дію і функціонують найчастіше у ролі присудка. Пор.: укр. розводити антимонії; точити баляндраси; нім. seine Nase in alles stecken (розм.) скрізь сунути свого носа.
	Адвербіальні фразеологізми. Вони діляться на два підкласи: якісні і обставинні адвербіальні фразеологізми. Пор.:  укр. алюр три хрести (дуже швидко, негайно); як в аптеці  (дуже точно);  до самісіньких риз (дуже сильно); нім. mit Mьh  und Not “ледве-ледве, насилу”; in Bausch und Bogen “цілком”; укр. де Макар телят не пас (далеко); Бог зна куди (куди завгодно, дуже далеко); во время оно (колись, давно); як світ світом (споконвіку); нім. Anno Tobak (розм. фам.) “давно, колись”; bis spдt in die Nacht “до пізньої ночі”. 

      Вигукові фразеологізми: укр. трясця його матері (лайл.) уживається для вираження незадоволення, обурення, досади тощо); от тобі й маєш!, от тобі на!, туди до лиха! (уживається для вираження подиву, незадоволення і т. ін.); крий Мати Божа! (вигук, яким виражають застереження, побоювання); нім. alle Wetter! (розм. фам.) Оце так!; um Gottes willen! ради Бога!; Donner, Blitz und Hagel!, Donner und Teufel!; Donner und Doria! (розм. фам.) Сто чортів!.
	Можна говорити й про належність  фразеологізмів до інших класів. Так, деякі фразеологізми означають кількість, інші виражають значення частки (пор. кий чортів батько (груб.) уживається для вираження заперечення; зовсім (ні); нім. kein Bein! (терит. фам.) “нічого подібного!, анітрохи!, аж ніяк”.
	Фразеологізми з граматичною структурою речення утворюють окремий різновид чи розряд одиниць лише у структурному відношенні. Що стосується семантики вираження ними понять, а особливо щодо їх ролі як засобів образності мови, то вони нічим не відрізняються від фразеологізмів-словосполучень, тобто їх можна розподіляти за класами у залежності від того чи вони виражають предметність, дію, ознаку тощо. Так, прислів’я Задати пам’ятку, що до нових віників не забуде відповідає поняттю “покарання”; Unter jedem Dach ist ein Ach виражає поняття “клопіт”, “страждання”. Отже, такі фразеологізми-речення можуть входити до субстантивних фразеологізмів.
	Прислів’я Осла пізнають по вухах, а дурня по словах виражає поняття “дурний”; Der Klьgere gibt nach виражає поняття “розумний”. Такі прислів’я повинні належати до ад’єктивних фразеологізмів.
	Прислів’я Пішов глечик за водою, та й пропав там з головою виражає поняття “забаритися”;  Schmiede das Eisen solange es heiЯ ist відповідає поняттю “поспішати”. Такі прислів’я належать до дієслівних фразеологізмів.
	Прислів’я Добра, як з курки молока, а з верби петрушки і компаративна приказка як кіт наплакав виражають поняття “мало”; Heute ist besser als zehn Morgen виражає поняття “своєчасно” стосовно будь-якої дії, вчинку тощо. Отже, такі предикативні одиниці можна зарахувати до класу адвербіальних фразеологізмів.
	Таким чином, фразеологізми не утворюють окремого класу, окремої системи одиниць, а входять у відповідні модельовані утворення разом з іншими однорідними одиницями, знаками мови, словами і стійкими словосполученнями.
	Наочно це можна показати на схемі-зразку фрагмента лексичної системи на прикладі  субстантивного класу одиниць. Пор.: 
	Клас субстантивних одиниць:
 	1) загальні назви: життя, людина, рослина, калина, краса,  філософія, матерія, переступний рік, адамове ребро, агнець  божий, стріла Амура, вавілонське стовпотворіння, фальшива  нота, палиця з двома кінцями, московська бурулька (обдурювання, дуля); 
      2) власні назви: а) прізвища, імена:  Коваленко, Пулюй, Карпенко-Карий, Заньковецька; Богдан, Соломія, Андрій; Іван Волове Око, Ярослав Осьмомисл, Гаральд Прекрасноволосий; б) географічні назви: Київ, Суботів, Чигирин, Вільнюс, Жовті Води, Береги Долішні, Запорізька Січ, Західна Європа,  Сполучені Штати Америки, Федеративна Республіка Німеччина; Альпи, Карпати, Біловезька пуща, Дніпро, Дунай, Чорне море, Балтійське море; в) назви установ, організацій тощо: Обласне управління  видавництва “Галичина”, Національний банк України,  Львівський обласний відділ охорони здоров’я, Обласна  дитяча клінічна лікарня; 
      3) терміни: голосні звуки, суфікс, займенник; типографія, друкарня, шпальта, верстка; отаман, полковник, генерал, козак, гармата; скрипка, нота, бемоль; гравітаційне поле, конвекція, атом; пневмонія,  катаракта, сліпа кишка; електромашинний підсилювач, карданний вал, трансмісія, стабілізатор тощо.
	Кожному такому класу одиниць притаманне функціональне поле, яке ділиться ними без залишку, а фразеологізмам воно не притаманне.
 	Не притаманна фразеологізмам модельованість і у вузькому розумінні значення цього слова, тобто модель як стандарт для масового утворення одиниць. Пор.: словотвірна модель, модель речення і т. п. Проте останнім часом немало вчених почали обстоювати думку, що фразеологізми виникають внаслідок модельованості. Моделювання – це регулярне утворення нових фразеологізмів за продуктивним  структурно-семантичним зразком і що їх виникнення пов’язане з закономірністю. Але у чому полягає ця закономірність, регулярність і продуктивність, визначити не можна. 
	Безперечно, фразеологізми виникають із вільних словосполучень і речень. В основі кожного фразеологізму лежить певна структурна синтаксична модель, яка, проте, не має типового значення, а є лише статичною замкнутою формою існування фразеологізмів, формою їх буття.
	Положення про те, що фразеологія не утворює системи, жодною мірою не заперечує наявності у сфері фразеології системних явищ (пор.: синонімія, антонімія тощо). Проте вони не охоплюють усіх фразеологізмів, а крім того, окремі системні явища аж ніяк не означають, що фразеологія є системою.
	У п’ятому розділі – “Рівневий статус фразеології” – досліджується питання правомірності виділення фразеології у самостійний рівень мови.
	Думки з цього приводу розміщуються у діапазоні від беззастережного твердження про наявність фразеологічного рівня до повного його заперечення.
	Термін “рівень” має два значення. У залежності від мети дослідження розрізняють: 1) рівень аналізу, або операційний рівень, і     2) рівень мови. Власне проблему у сфері фразеології становить не операційний (фразеологічний) рівень, а фразеологічний рівень мови.
	Виділення мовного рівня починається з наявності його одиниць. Усі одиниці мовних рівнів були виділені з мовленнєвого потоку шляхом його членування, сегментації. Так були отримані речення – слова – морфеми – фонеми, які є одиницями відповідних рівнів мови.
	Шляхом сегментації виділяються і фразеологізми. Але щоб поставити їх в один ряд із названими вище мовними одиницями, треба показати, що вони, тобто фразеологізми, мають ті самі властивості. Вони повинні виявлятися у парадигматичних і синтагматичних відношеннях. Утворювати рівень можуть лише ті одиниці, які здатні вступати у парадигматичні і синтагматичні відношення лише з одиницями того ж рівня мови.
	Наступна умова полягає у необхідності проведення зворотної операції з метою перевірки, чи будуть конституенти сегментації тексту виконувати функцію інтегрантів на вищому рівні.
	Одиниці рівня повинні мати ще дві такі особливості: універсальність характеру і регулярність взаємодії.
	Сукупність властивостей мовних знаків дозволяє вишикувати їх у своєрідну піраміду від найпростіших до найскладніших: фонема – морфема – слово – речення.     	
	Залучення до цієї піраміди фразеологізмів, як знаків окремого мовного рівня, неодмінно вимагає визначення його місця у ній. Якщо фразеологічний рівень буде завершальним, як твердять деякі вчені, то піраміда матиме формально ідеальну будову: одиниці розташову-ватимуться у порядку складності від найпростіших до найскладніших. Пор.: фонеми сполучаються у морфеми, морфеми – у слова, слова є компонентами фразеологізмів. Отже, формально завершальне місце належить фразеологізмам. Можна було б вважати, що фразеологізми утворюють завершальний рівень ще й тому, що вони не виступають інтегрантами одиниць вищого рівня. Надсинтаксичний рівень мав би  належати їм  як одиницям, для яких словосполучення і речення служать генетичною основою. Та коли взяти до уваги такі ознаки одиниць мовних рівнів, як універсальний характер і регулярність взаємодії, то фразеологізми, які стоять на вершині піраміди, випадуть із цього ланцюга. 
	По-перше, у функціональному плані вони позбавлені тої універсальності, яка притаманна одиницям мовного рівня. Індивід не може будувати мовленнєвого ланцюга з фразеологізмів так, як з фонем, з морфем чи із слів. 
	По-друге, фразеологізми як номінативні одиниці функціонують разом із лексичними одиницями на синтаксичному рівні. Виникає парадоксальне явище: одиниці найвищого, або надсинтаксичного, рівня функціонують не на вищому, а, навпаки, на нижчому рівні.У такому разі слова могли б функціонувати на рівні морфем, а морфеми – на рівні фонем. А це суперечить мовній практиці.
    	По-третє, фразеологізми виникають із словосполучень і речень, але не внаслідок регулярної взаємодії слів (пор. у ланцюгу:  фонема – морфема – слово діє принцип регулярної взаємодії одиниць), а, власне, всупереч їй. Процес утворення фразеологізмів є спорадичним, не передбачуваним, одиничним явищем, у результаті чого виникають однопорядкові зі словами, хоч і складніші за будовою, одиниці, номінативні знаки мови.
    	По-четверте, у запропонованій піраміді від фонологічного до синтаксичного рівня йдеться про інтеграцію одиниць, а на завершальному, надсинтаксичному, на так званому фразеологічному рівні мова йде про цілком інший процес – фразоутворення.
    	До цієї проблеми можна підійти і з боку сегментації мовленнєвого ланцюга аж до найпростіших елементів. З першого кроку у цьому напрямку виявиться протиріччя. Із логічної послідовності членування тексту на значущі одиниці (текст – речення – словосполучення – слово – морфема – фонема) випадає перша ланка – одиниці надсинтаксичного рівня, тобто фразеологізми, які мали б іти зразу ж за текстом. Але за логікою речей фразеологізми вичленовуються з речення, іноді із словосполучення як номінативні одиниці і стоять у ряді: слова, складні терміни, складні наймення, фразеологізми, складні сполучники тощо.
    	До цього ряду належать також фразеологізми з граматичною структурою речення, наприклад, прислів’я, приказки, вигукові фразеологізми тощо. Вони рідко вичленовуються з речення, найчастіше безпосередньо з тексту, де займають окреме місце, відокремлюються від інших речень відповідними розділовими знаками, здебільшого крапкою, оскільки самостійно інформації не передають. Вони входять до надфразової єдності і вичленовуються з неї як окремі елементи, що мають смисл, з яких складається цілісне повідомлення, врешті-решт як одиниці, що здатні виражати поняття, означати явища, процеси тощо.
	Випадає із цієї піраміди фразеологічний рівень і в тому разі, якщо навіть зосередити увагу лише на одній властивості його одиниць – відсутності у них здатності самостійно інтегруватися в одиниці вищого порядку. У мові є багато інших одиниць з такими властивостями. Сюди належать передусім складні терміни і складні наймення, компонентами яких, як і фразеологізмів, виступають слова. Не сполучаються самі з собою, не інтегруються самостійно в одиниці вищого порядку і прості одиниці: прийменники, сполучники, частки тощо. Отже, ті одиниці, що не інтегруються в одиниці вищого порядку, не утворюють самостійного рівня мови. Передусім маються на увазі фразеологізми.
	Таким чином, фразеологізми не утворюють самостійного рівня мови, а належать до лексичного мовного рівня. Про фразеологічний рівень мова може йти лише як про операційний рівень.
	У дисертації обґрунтовується наявність інформаційного рівня. У мові його одиницями є речення. Він завершує мовні рівні. 
	Гомогенним системам також притаманний кінцевий результат у формі кінцевої інформації, в іншому разі саме існування системи втрачає усякий сенс.
	Отже, будь-яка система повинна мати інформаційний рівень, а в гетерогенних системах він повинен бути найвищим, завершальним.
	У шостому розділі - “Специфічні особливості фразеологізмів. Місце фразеології у системі мови та серед лінгвістичних дисциплін”– досліджуються особливості фразеологізмів, які стосуються їх будови, семантики, процесу функціонування тощо і які дозволяють відрізнити їх від слів та від інших одиниць мови. Ці специфічні особливості є передумовою визначення місця фразеології серед лінгвістичних дисциплін.
	Однією з відмінних ознак фразеологізмів як сукупності одиниць є їх незначна кількість у порівнянні з кількістю лексичних одиниць. Фразеологізми становлять досить малу частку усього лексичного складу національної мови. Та якщо порівняти кількість понять, які покриваються фразеологізмами, із кількістю понять, які покриваються лексичними одиницями, то різниця буде ще більшою, оскільки полісемія та омонімія серед лінгвістичних одиниць є незрівнянно більшою, ніж у сфері фразеології.
	Наступна специфічна особливість фразеологізмів стосується їх семантики. Вона ґрунтується на експресивному заряді, на їх виражальних властивостях. Значення фразеологізму містить два інгредієнти: предметно-логічний і експресивний. Фразеологізми не просто позначають поняття, виражають предметно-логічне значення, а доповнюють його відповідною характеристикою предметів, процесів, явищ тощо, яка далеко не завжди міститься у семантиці окремого слова. Лексичні одиниці (слова) у своїй більшості є стилістично нейтральними.
	До специфічних особливостей фразеологізмів належить їх структурна будова. Фразеологізм є словосполученням, яке складається щонайменше з двох окремих слів або компонентів, а слово є завжди одним комплексом і пишеться разом, рідше через дефіс.
	Специфічні особливості фразеологізмів як сукупності одиниць проявляються у методах дослідження і способах класифікації і особливо у способах виникнення фразеологізмів.
	Із структурної будови фразеологізмів випливає ще одна їх особливість – немодельованість. Мається на увазі відсутність у фразеології фразеотвірних парадигм. Як уже зазначалося, фразеологізми не утворюються з компонентів за певними моделями, як, наприклад, слова з морфем, оскільки компоненти не існують до утворення фразеологізму як будівельні одиниці. Фразеологізми вичленовуються з мовлення/тексту як цілісні знаки мови.
	Сукупність специфічних особливостей фразеологізмів дозволяє відокремити їх від інших одиниць лексичного складу мови і виділити в окрему групу, однопорядкову з іншими лексичними групами.
	Така група одиниць не обов’язково мусить утворювати систему чи рівень, але вона може бути виділена в окрему лінгвістичну дисципліну. Треба, проте, зазначити, що деякі вчені ставлять виділення фразеології в окрему лінгвістичну дисципліну саме у залежність від того, що фразеологізми, на їх погляд, утворюють самостійний рівень мови.
	Визначення фразеологізмів як знаків мови ставить їх в один ряд зі словами, проте це не означає, що між ними можна ставити знак рівності. Такий погляд обґрунтовують представники теорії еквівалентності фразеологізму і слова. 
      Належність фразеологізмів до лексичного складу мови передбачає визначення їх місця у ньому. Місце тих чи інших одиниць у системі мови повинно визначатися їх властивостями, парадигматичними і синтаксичними відношеннями. Так, фразеологізми є віртуальними знаками мови, що належать до характеризуючого класу одиниць, оскільки семантично вони збігаються з повнозначними словами.
    	Завдяки своїм властивостям фразеологізми разом зі словами та іншими лексичними одиницями входять у відповідні парадигми. Серед фразеологізмів виділяються такі структурно-граматичні типи: субстантивні, ад’єктивні, дієслівні, адвербіальні та вигукові фразеологізми. Отже, вони належать до відповідних частин мови.
    	За іншими властивостями фразеологізми утворюють синонімічні ряди й антонімічні пари, фразеологізмам притаманне також явище полісемії та омонімії.
    	Усі можливі парадигми фразеологізми можуть утворювати як у  складі лексичних одиниць, так і самостійно. Такі парадигми будуть повними або неповними.
      Синтагматичні відношення фразеологізмів ґрунтуються на їх сполучних властивостях. Як і словам, фразеологізмам притаманна валентність, тобто загальна здатність знаків мови до сполучуваності. Мається на увазі синтаксична і лексична валентність.
      Складніше дещо із сполучними властивостями фразеологізмів, які мають граматичну структуру речення. Їх можна назвати авалентними.
      У зв’язку з тим, що такі фразеологізми не мають самостійної теми, то  самостійно інформації не передають, а лише разом з відповідним реченням. Вони можуть входити у це речення, доповнювати його на зразок приєднувальної конструкції, репліки-доповнення і т. ін.
      Частіше прислів’я, приказки, крилаті фрази тощо відокремлюються від речення чи від складнішого комунікативного цілого, до якого вони належать за змістом, крапкою. 
      Сполучні властивості фразеологізмів ставлять їх в один ряд з іншими лексичними одиницями: словами, термінами, складними найменнями тощо. 
      Отже, фразеологізми виявляють зі словами та іншими лексичними одиницями як спільні, так і відмінні/специфічні  властивості. Спільні властивості є свідченням того, що фразеологізми належать до характеризуючого класу одиниць і разом зі словами та іншими лексичними одиницями входять у відповідні парадигми.
      Таким чином, фразеологізми є частиною лексичного складу мови такого ж порядку, як терміни чи складні наймення.
      Специфічні особливості фразеологізмів дають змогу виділити їх у лексичному складі мови в окрему групу, як, наприклад, терміни чи власні назви. Відповідно до цього визначається характер фразеології як окремої лінгвістичної дисципліни, тобто вона стоїть у ряді: семасіологія, етимологія, ономастика, лексикографія, фразеологія.

ВИСНОВКИ
	
      1.  У наукових мовознавчих дослідженнях намітилося три підходи до розвязання проблеми системного статусу фразеології : 1) фразеологія  утворює у мові самостійну систему чи підсистему одиниць, відмінну від лексичної системи; 2) фразеологія і лексика утворюють підсистеми, які обєднуються у спільну лексико-фразеологічну систему; 3) фразеологія не утворює системи, оскільки є сукупністю гетерогенних одиниць.
      Аналіз наукової літератури показує, що розв’язання проблеми системного статусу фразеології не має належного завершення: місце фразеології у системі мови залишається по суті невизначеним.
	2. Передумовою розв’язання проблеми системного статусу фразеології є визначення характеру фразеологізму. У цьому дисертаційному  дослідженні усі фразеологізми, незалежно від їх структурно-граматичної будови, розглядаються як гомогенні одиниці, як однопорядкові зі словами віртуальні знаки мови, яким притаманні усі основні онтологічні властивості/риси знака. У дисертації визначено дванадцять таких ознак. Це достатньо повний їх набір, щоб фразеологізми вважати знаками мови.
      3.  Обсяг фразеології у дисертації визначається за допомогою трьох об’єктивних критеріїв і п’яти ознак. Цими критеріями є: 1) визначення словосполучень (у тому числі й з граматичною структурою речення) як віртуальних знаків мови; 2) зрушення у семантиці внаслідок переосмислення компонентів стійких словосполучень (у тому числі й з граматичною структурою речення); 3) функціональне призначення фразеологізмів. 
      До ознак належать: 1) процес утворення; 2) співвідношення між формою і змістом; 3) семантична структура; 4) функціональні призначення; 5) належність до системи/підсистеми.
      Ці критерії та ознаки  є достатніми для  відмежування фразеологізмів від інших одиниць мови.
	4. Поняття “система” розкривається за допомогою таких характерних ознак системного підходу, як функціональне поле, функціональна вичерпність, правила функціонування і регулярність взаємодії елементів/одиниць. 
	Функціональне поле – це онтологічний феномен, елемент системи знаків (одиниць), що характеризується універсальністю і стабільністю, величина якого не залежить від кількості одиниць системи.
	Поняття функціонального поля лежить в основі визначення системи: Система – це множинність/сукупність одиниць/елементів, які вичерпно покривають (ділять без залишку) своє функціональне поле з притаманною їм регулярністю взаємодії одиниць/елементів і стабільністю правил функціонування.
	Фразеологічний склад мови не відповідає цим вимогам, отже, він не утворює у мові самостійної системи. Фразеологізми  є складовою частиною лексичної системи мови.
	Фразеологізмам як знакам мови притаманні системні властивості, які дозволяють їм (фразеологізмам) входити до певних системних угруповань лексики, або й самостійно утворювати їх, як , наприклад, синонімічні ряди, антонімічні пари тощо. Такі самостійні фразеологічні угруповання покривають лише маленьку частку семантичного простору лексичного складу мови і не утворюють цілісної системи.
	5. Аналіз фразеологізмів з боку їх лексико-граматичних особливостей свідчить про те, що ці одиниці не утворюють у лексичній системі мови окремого класу, а класифікуються за частинами мови.
	6. Фразеологізмам не притаманна модельованість як поєднання типової структури з типовим значенням. Модельованість притаманна вільним словосполученням і реченням, а фразеологізми є одиничними, а не серійними утвореннями, які не характеризуються закономірністю і регулярністю утворення. Це стосується й деривації у сфері фразеології. Неможливість творення фразеологізмів за моделями мотивується й відсутністю стандартних будівельних одиниць, з яких утворюються фразеологізми: фразеотвірної моделі і фразеотвірного компонента. Вони не існують до утворення фразеологізму, а виявляються лише після його виникнення. Іншими словами, у фразеотворенні відсутні фразеотвірні парадигми.
	В основі будови фразеологізму лежить певна структурно-граматична модель, яка є або була у мові, але це лише статична, замкнута форма існування фразеологізму, форма його буття. Така модель не має ні твірної властивості, ні типового значення. 
	7. Фразеологізми не утворюють самостійного рівня мови. Це мотивується: 1) відсутністю у них особливих ознак самостійної інтеграції елементів у складнішу одиницю, тобто перекодування фразеологізмів як самостійної сукупності одиниць нижчого рівня в елементи одиниць вищого рівня; 2) відсутністю у фразеологізмів  універсальності у функціональному плані. Компонент фразеологізму не ізоморфний ні фонемі, ні морфемі, ні слову, хоч формально має властивості слова. Компонент не існує до фразеологізму і має суто індивідуальний характер; 3) процесом виникнення: фразеологізми виникають із словосполучень і речень, але не внаслідок регулярної рівневої взаємодії слів/компонентів, а всупереч їй.
	Не утворюють фразеологізми і найвищого, або надсинтаксичного, рівня. Застосування сегментації, як методу вичленування одиниць мови, дасть ряд: текст – речення – слово/фразеологізм – морфема – фонема. У цьому ряді фразеологізм знаходиться поруч зі словом. Це й закономірно, бо фразеологізми, як і слова, є віртуальними знаками мови, номінативними одиницями і разом зі словами й іншими номінативними одиницями мови сполучаються у комунікативні одиниці – речення чи у надфразові єдності. Якби фразеологізми утворювали надсинтаксичний рівень, стояли на вершині “піраміди”, як одиниці, що завершують її, тобто над реченнями, то виникла б парадоксальна ситуація: одиниці найвищого рівня функціонують на нижчому рівні, а це суперечить логіці речей. Фразеологізми належать до лексичного рівня мови.
	8. Усяка система знаків/одиниць повинна мати свою структурну завершеність у формі певної інформації. Мова як гетерогенна система складається з низки рівнів одиниць і завершується інформаційним рівнем. Ним є рівень речень. 
	9. Фразеологізми як віртуальні знаки мови належать до характе-ризуючого класу одиниць і разом зі словами класифікуються за частинами мови і входять у відповідні парадигми. Фразеологізми можуть утворювати парадигми як у складі лексичних одиниць, так і самостійно. У залежності від цього такі парадигми будуть повними або неповними.
	10. Фразеологізмам притаманна низка специфічних властивостей: а) у порівнянні зі словом: 1) невелика кількість одиниць; 2) покривають малу частку понять; 3) наявність у значенні двох інгредієнтів: предметно-логічного та  експресивного; 4) нарізнооформленість; б) у порівнянні з вільними словосполученнями: 1) стійкість; 2) структурно-семантична немодельованість; 3) фразеологічне значення. 
	Специфічні властивості фразеологізмів дозволяють диференціювати їх від інших лексичних одиниць, відокремити їх в окрему групу, а фразеологію  в окрему лінгвістичну дисципліну. У цьому відношенні фразеологія стоїть у ряді: семасіологія, етимологія, ономастика, лексикографія, фразеологія.
	Вважаємо, що результати цього дисертаційного дослідження можуть послужити базою для дальших пошуків у розв’язанні, опрацюванні й деталізації таких проблем, як система мови, мовні рівні, системне описання фразеологічної семантики, зв’язок фразеологізму з мовленнєвою ситуацією та багато інших питань часткового порядку.

	Основні положення дисертації викладені в публікаціях: 
	1. Фразеологія у системі мови: Монографія. – Івано-Франківськ: Лілея НВ, 1997. – 176 с.
	2. Основні питання загальної та німецької фразеології: Монографія. – Львів: Вища школа, 1980. – 156 с.
	3. До питання про стилістичну класифікацію фразеологічних одиниць// Мовознавство. – 1979. – № 2. – С. 50-53.
	4. Диференційні ознаки фразеологічних одиниць і термінологічних сполучень// Іноземна філологія. – 1989. – Вип. 93. – С. 80-86.
	5. Фразеологізми як знаки мовної системи// Вісник Прикарпатського університету/ Філологія. – Вип.1. – Івано-Франківськ, 1995. – С. 122-129.
	6. До теорії фразеологічної омонімії та полісемії// Іноземна філологія. – 1980. – Вип. 58. – С. 57-61.
	7. З історії дослідження проблеми фразеології як системи // Лінгво-методичні аспекти викладання іноземних мов/ Збірник статей та доповідей Міжвузівської науково-практичної конференції, Івано-Франківськ, 15-17 вересня 1997 р. – Коломия: Вік, 1997. – С. 75-78.
	8. Про специфіку системних особливостей фразеологізмів// Семантика мови і тексту / Матеріали міжвузівської наукової конфе-ренції. – Івано- Франківськ, 1990. – С. 9-11.
	9. Фразеологія у системі лінгвістичних дисциплін // Лінгво-методичні аспекти викладання іноземних мов/ Збірник статей та доповідей Міжвузівської науково-практичної конференції, Івано-Франківськ, 15-17 вересня 1997 р. – Коломия: Вік, 1997. – С. 79.
	10. Про основну властивість мовного рівня// Матеріали V Міжнародної наукової конференції “Семантика мови і тексту” 
30 вересня – 2 жовтня 1996 р. – Івано-Франківськ: Вид-во Прикарпатського ун-ту, 1996. – С. 20-21.
	11. Функции фразеологических синонимов в произведениях Бертольта Брехта// Коммуникативная и поэтическая функции художественного текста. – Воронеж: Изд-во Воронежского ун-та, 1982. –   С. 128-132.
	12. Використання фразеологічних одиниць у поетичних творах Бертольта Брехта//Іноземна філологія. – 1977. – Вип. 47.– С. 50-55.
	13. Основні властивості фразеологізмів з граматичною структурою  речення як знаків мови // Матеріали Міжнародної наукової  конференції  “Семантика мови і тексту”. – 13-15 жовтня 1993 р. – Частина ІІ. – Івано-Франківськ, 1993. – С. 7-8.
	14. К вопросу об индивидуально-авторских образованиях как источнике пополнения фразеологического фонда языка// Материалы IV научно-методической конференции преподавателей кафедры иностранных языков. – Челябинск, 1975. – Вып. VI . – С. 10-12.	
	15. Прагматичний аспект реалізації фразеологізмів у новелах В.Стефаника// Стефаниківські читання. – Вип. 1. – Івано-Франківськ, 1990. – С. 116-119.   
	16. Структурно-семантичний та структурно-граматичний аналіз фразеологізмів у новелах В. Стефаника // Стефаниківські читання. – 
Івано-Франківськ: Вид-во Прикарпатського університету ім. В. Стефаника, 1993. – Вип. 2. – С. 84-86.
	17. Моделювання у сфері фразеології //Проблеми лінгвістики тексту/ Тези доповідей міжнародної науково-методичної конференції викладачів іноземних мов вузів (11-12 червня 1992 року). – Львів;  1992. – С. 7-8.	
	18. О соотношении терминологических словосочетаний и фразеологизмов как единиц терминологических словарей //Всесоюзная конференция "Подготовка и использование научно-технических словарей в системе информационного обеспечения". Тез. Докл. – М.: Русский язык, 1986. – С.67-68.	
	19. До питання про фразеологічну термінологію// Теорія та практика термінологічної лексики. - Київ: НМК ВО, 1991. – С. 4-6.
	20. Про поняття інформаційного рівня // Interkulturelle Grammatik bzw. Interkulturelles Leben im ukrainischen Kontext/ Thesenband der V. UDCV-Tagung 26-28.09.1997 Lwiw. – Lwiw, 1997. – S. 34-35.	

	Баран Я.А. Фразеологія у системі мови. – Рукопис.		Дисертація на здобуття наукового ступеня доктора філологічних наук за спеціальністю 10.02.15 – загальне мовознавство. – Прикарпатський університет ім. В.Стефаника, Івано-Франківськ, 1998. 
		Дисертація присвячена проблемі визначення системного і рівневого статусу фразеології: доведено належність фразеологізмів до лексичної системи і до лексичного рівня мови, а також відсутність фразеологічного рівня, визначено місце фразеології у системі лінгвістичних дисциплін. Запропоновано новий підхід до визначення системи, в основі якого лежать поняття функціонального поля, функціональної вичерпності, правил функціонування і регулярності взаємодії одиниць. Визначено онтологічні і функціональні властивості фразеологізмів як знаків мови, дано визначення фразеологізму, незалежно від його структурно-граматичної будови, як віртуального знака мовної системи з позиції загальної фразеології. Доведено, що фразеологізмам не притаманна модельованість як поєднання типової структури з типовим значенням.
		Ключові слова: статус, система, рівень, функціональне поле, функціональна вичерпність, правила функціонування, регулярність взаємодії, онтологічні властивості, віртуальний знак, модельованість. 

      	Баран Я.А. Фразеология в системе языка. – Рукопись.
      Диссертация на соискание учёной степени доктора филологических наук по специальности 10.02.15 – общее языкознание. – Прикарпатский университет им. В.Стефаника, Ивано-Франковск, 1998.  
      Диссертация посвящена проблеме определения системного и уровневого статуса фразеологии. Доказано, что фразеологизмы принадлежат к лексической системе языка. Фразеологизмы являются такими же виртуальными знаками языка, как и слова, т. е. все фразеологизмы выражают понятия, а их означаемым является  сигнификат, а не денотат. Фразеологический состав языка как отдельная совокупность единиц не образует системы, поскольку  не имеет собственного функционального поля. Он принадлежит к словесному функциональному полю. Фразеологизмы входят в различные классы лексических единиц. Среди фразеологизмов имеются субстантивные, адъективные, глагольные и другие классы и подклассы единиц, т. е. фразеологизмы принадлежат к определенным частям речи и вместе с их единицами членятся на более мелкие объединения.
	Это положение ни в коем случае не отрицает наличия в области фразеологии системных  явлений, например, фразеологической синонимии, антонимии и т. д. Однако они не охватывают всех   фразеологизмов и покрывают лишь маленькую часть семантического пространства лексического состава языка, а кроме того, вследствие отсутствия слов, эти системные явления содержат определенное количество лакун.
	Доказано  отсутствие фразеологического уровня языка. Образовывать уровень могут только те единицы, которые способны вступать в парадигматические и синтагматические отношения исключительно с единицами своего уровня языка. Кроме того, единицы уровня должны быть интегрантами единиц высшего уровня. Фразеологизмы этими свойствами не обладают. Не присущи фразеологизмам также универсальность характера и регулярность взаимодействия. Из одних только фразеологизмов нельзя построить речевой цепи, осмысленного сообщения, как, например, из слов. По этим же причинам нельзя определить место фразеологического уровня в системе языковых уровней.
	Предложен новый подход к определению системы, в основе которого лежит понятие функционального поля, функциональной исчерпаемости, правил функционирования и регулярности взаимодействия единиц. Исходя из этого, предложено следующее определение системы: Система - это множественность/совокупность элементов,  которые исчерпывающе покрывают (т. е. делят без остатка) свое функциональное поле с присущей им регулярностью взаимодействия (единиц, элементов) и стабильностью правил функционирования.
	У каждой системы имеется набор своих элементов/единиц с отношениями между ними. Сеть этих отношений можно изобразить как определенное пространство, как поле, в котором эти элементы/единицы взаимодействуют. Это взаимодействие имеет универсальный характер и состоит в том, что каждая единица системы имеет свою функцию, занимает определенную клеточку в ее пространстве, которое воспринимается как целостный объект, имеющий четкие границы. В диссертации он назван функциональным полем. Оно является имманентным свойством системы.
	Определены онтологические и функциональные свойства фразеологизмов и дано определение фразеологизма независимо от его структурно-грамматической формы как виртуального знака языковой системы с полным или частичным переосмыслением компонентов, назначение которого - выражение номинативно-экспрессивной функции. На основе этого определения установлены границы фразеологизмов. 
	Доказано, что фразеологизмам не свойственна моделируемость как соединение типовой структуры с типовым значением (ср., например, словообразовательная модель, модель предложения и т. п.). Фразеологизмы не образуются по моделям из компонентов, поскольку компоненты не существуют до возникновения фразеологизмов. Последние вычленяются из текста как готовые единицы и как единичные образования. Безусловно, в основе каждого фразеологизма лежит определенная структурно-синтаксическая модель, которой, однако, не присуще образовательное свойство и типовое значение. Модель фразеологизма является  лишь статической замкнутой формой его  существования.
	Определено место фразеологии в системе лингвистических дисциплин. Она стоит в ряду: семасиология, этимология, ономастика, лексикография, фразеология.

	Ключевые слова: статус, система, уровень, функциональное поле, функциональная исчерпаемость, правила функционирования, регулярность взаимодействия, онтологические свойства, виртуальный знак, моделируемость. 

	Baran J.A. Phraseology in the Language System. – Manuscript. 
	Dissertation for the Doctor’s degree in philology, speciality 10.02.15 – general linguistics. Precarpathian university named after V.Stefanyk, Ivano-Frankivsk, 1998.
	The dissertation is dedicated to the problem of establishing the systemic and level status of phraseology. The author proves that phraseological units belong to the lexical system and to the lexical level of a languege and that the phraseological level as such does not exist; he also establishes the place of phraseology in the  system of linguistic disciplines. A new approach is suggested to the definition of the system on the basic of such notions as the functional field, the functional exhaustion, and the regularity of phraseological units interaction. The author establishes ontological and functional properties of phraseological units as language signs, defines a phraseological unit, irrespective of its structural-grammar composition, as a virtual sign of the language system from a position of general phraseology. Proof is given that modelling, as a unity of the typical structure and the typical meaning, is not characteristic of phraseological units.
	Key words: status, system, level, functional field, functional exhaustion, rules of functioning, regularity of interaction, ontological properties, virtual sign, modelling.
      
У першому підрозділі “Проблеми культури української мови в оцінках і судженнях М. Рильського” розкрито бачення вченим-мовознавцем проблем нормативності різних одиниць і явищ структури української мови, шляхів подолання негативних наслідків потужної українсько-російської міжмовної інтерференції, а також питань культури художньої мови. М. Рильський мав свій погляд на тенденції розвитку структури української мови як у просторі – в особливостях функціонування живої народної мови в різних регіонах України, так і в часі – щодо еволюції мовних форм і категорій, прояви якої простежуються навіть у межах життя однієї людини. Цікавим видається міркування вченого щодо вживання в народній мові твердої вимови передньоязикових приголосних д, т, з, с, ц, л, н у позиції перед і з давнього о (“дім при дїло, стіл при тїло, ніс (нос) при нїс (нёс)”). Науковець констатував, що це  явище, відзначене колись у “галицькому” правописі вживанням і та ї після приголосних, приречене на відмирання.
     М. Рильський приділяв увагу також акцентуаційним явищам: він вважав неприйнятним наголошування форм іменника вірш? (замість ві????рша), вірші? (замість вім???рші), прислівника разо?м (замість ра?зом), безособової віддієприкметникової форми дано? (замість да?но, як у базових дієприкметникових формах да?ний, да?на, да?не тощо). Питання нормативної акцентуації слів української мови вчений висвітлював і у своїх відгуках на мову перекладних творів, і в численних рукописних коментарях до підготовчих словникових матеріалів.
     Граматична структура української мови також становила для М. Рильського об’єкт його наукових зацікавлень і постійних турбот щодо збереження питомих українських рис. Так, на рівні морфологічних категорій іменника привертають увагу думки вченого стосовно деяких особливостей категорій роду та числа, зокрема щодо нормативного вживання різних форм іменників (наприклад, “моя біль” замість “мій біль”). Торкався М. Рильський проблем паралельного існування форм родового відмінка однини й інших питань нормативності іменникових форм.
     Серед прикметникових категорій особливу увагу привертають ступені порівняння. Учений закликав уживати тільки повні (не скорочені) форми прикметників у складі форм вищого ступеня порівняння ( “він сильніший за мене” замість “він сильніш за мене”).
     Неодноразово мовознавець звертався до нормативності вживання вказівного займенника сей (варіант до цей), не погоджуючись із думкою деяких учених, що це нібито діалектна або стилістична форма, і стверджуючи його функціональну рівноправність із варіантом цей.
     З-поміж зауважень М. Рильського щодо окремих форм і категорій дієслова до найвагоміших можна віднести: 1) спостереження за функціонуванням форм інфінітива в рідній говірці вченого (перевага форм інфінітива дієслів на –ть над формами на –ти: гулять, ходить, кохать тощо); 2) оцінка М. Рильським місця в літературній українській мові активних дієприкметників теперішнього часу (читаючий, служачий тощо), дискусії щодо їх нормативності ведуться й досі.
     Дослідник висловлював несхвальне ставлення щодо впровадження в українську мову прислівникових форм із суфіксом –и на зразок філософськи, імперіалістськи, реформістськи і под.
     Багато уваги приділяв М. Рильський проблемам нормативності вживання синтаксичних конструкцій та їх стилістичних функцій. Учений різко критикував випадки порушення під впливом російської мови норм синтаксичного керування (наприклад, “зрадив мені милий” замість “зрадив мене милий”, “дякую вас” замість “дякую вам”).
     Академік постійно опікувався питаннями культури художньої мови, констатуючи факти порушення співаками мовних норм, відступів від оригінального тексту (у відомій пісні на слова М. Старицького “Ніч яка, Господи, місячна, зоряна…” виконавці, побоюючись звертання “Господи”, замінюють його на “зоряна” тощо). У зв’язку з цим він привертає також увагу до можливості й небезпеки міжмовної омонімії в розумінні тих чи інших слів твору (укр. рожа - назва квітки і рос. рожа – пика).
     Щиро вболіваючи за долю рідної мови, М. Рильський не оминав увагою численних явищ українсько-російської міжмовної інтерференції, що виявляються як у прямих запозиченнях, так і в калькуванні. Особливо небезпечним, на його думку, є перенесення в українську мову елементів морфологічної системи іншої мови. Граматичні кальки обмежують авторську думку, призводять до руйнації структури української мови. Через узвичаєність і непомітність вони важко піддаються викоріненню. Отже, на думку вченого, очищення української мови від чужорідних елементів є нелегким, але дуже актуальним завданням. Цієї ж думки дотримуються й інші дослідники
     Посилання http://irbis-nbuv.gov.ua/cgi-bin/irbis64r_81/cgiirbis_64.exe

2


